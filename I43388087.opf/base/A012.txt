༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
WOOEGS1017421
20063488885
ImageGroup: MOOKG04009
ISBN: 7105074550
Title:
ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
yang gsang rta phag yid bzhin nor bu'i rdzogs chen khrid yig
ཆོས་དབྱིངས་སྟོབས་ལྡན་རྡོ་རྗེ་
Author:
chos dbyings stobs Idan rdo rje
n/a
sngags mang die tshogs:12
pe cin
mi rigs dpe skrun khang
2006
Descriptor:
Original Publication:
Place:
Publisher:
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at Tibetan Buddhist Resource Center, 150 West 17th St, New York City, NY
10011, US.



སྔགས་མང༌Vདཔེ་ཚོགས།
༄༅།ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
༄༅།།ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྫོགས་ཆེན་ཆོས་དབྱིངས་སྟོབས་ལྡན་རྡོ་རྗེས་མཛད།
= མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང༌།



སྔགས་མང་དཔེ་ཚིགས་སྐོར་ཐེངས་གཉིས་པ།
༡, གྲུབ་དབང་པདྨ་རང་གྲོལ་གྱི་གསུང་རྩོམ་ཕྱོགས་བསྒྲིགས།
3, རྫོགས་ཆེན་ཆོས་དབྱིངས་སྟོབས་ལྡན་རྡོ་རྗེའི་རྟ་ཕག་རྫོགས་ཆེན་ཁྲིད་ཡིག་
༣. ཁམས་བླ་ནམ་མཁའ་རྒྱ་མཚོའི་ཀློང་གྲོལ་ཐུགས་ཀྱི་ཐིག་ལེ།
༤. མག་གསར་ཀུན་བཟང་སྟོབས་ལྡན་དབང་པོའི་གསུང་ཐོར་ཕྱོགས་བསྒྲིགས།
༥. དགུ་རོང་སྐུ་ཕྲེང་སྔ་ཕྱིའི་གསུང་རྩོམ་ཕྱོགས་བསྒྲིགས།
༦. ཁ་རྒྱའི་གཏེར་རྒན་རིག་འཛིན་བདུད་འཇོམས་རྡོ་རྗེའི་གསུང་རྩོམ་ཕྱོགས་བསྒྲིགས།
༧. རྗེ་བཙུན་གཞོམ་བྲལ་རྡོ་རྗེའི་གསུང་རྩོམ་ཕྱོགས་བསྒྲིགས།
༨. ཕུར་པའི་ཆོས་འབྱུང་ཕྱོགས་བསྒྲིགས།
༩. རེབ་ཀོང་རུས་མཛོད་ལྟ་བ་མཁའ་ཁྱབ་ཕྱོགས་བྲལ།
༡༠.རེབ་ཀོང་སྔགས་མང་གི་བརྙན་དེབ་འཕྲུལ་གྱི་མེ་ལོང་།
ན།
ས་
ག
Sak Mang
Institute



REN
༄༅།།རྫོགས་ཆེན་ཆོས་དབྱིངས་སྟོབས་ལྡན་རྡོ་རྗེ་ཞབས།



༄༅ ། །རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྫོགས་ཆེན་ཆོས་དབྱིངས་སྟོབས་ལྡན་རྡོ་རྗེས་མཛད།
མི་རིགས་དཔེ་སྐྲུན་ཁང་།



གཞུང་འདི་བྱེད་པོའི་མཛད་བསྡུས་དང་དཔེ་སྐྲུན་གསལ་བཤད།
༄༅། །གཞུང་འདི་བྱེད་པོའི་མཛད་རྣམ་བསྡུས་པ་དང་དཔེ་སྐྲུན་གསལ་བཤད།
དེ་ཡང་རྡོ་གྲུབ་ཆེན་འཇིགས་མེད་འཕྲིན་ལས་འོད་ཟེར་གྱི་ཐུགས་སྲས་རྡོ་རྗེའི་གདུང་
ཆེན་བཞིའི་ཡ་གྱལ། བྱང་གནམ་ལྕགས་ཀྱི་ཕུར་པ་ས་ལ་བཏབ་འདྲ་རྫོགས་ཆེན་ཆོས་་་་་
དབྱིངས་སྟོབས་ལྡན་རྡོ་རྗེ་ཞེས་གྲགས་པ་འབར་བའི་བདག་ཉིད་ཆེན་པོ་དེ་ནི། བོད་རབ་
བྱུང་བཅུ་གསུམ་པའི་ཤིང་སྦྲུལ(སྤྱི་ལོ ༡༧༨༥）ལོར། མདོ་སྨད་རེབ་ཀོང་ཡུལ་གྱི་ཆར་
གཏོགས་ཞོ་འཕོང་ལ་ཁའི་དཔོན་རུ་སྡེ་བ་རུ། ཡབ་རིན་ཆེན་དང་ཡུམ་དངོས་གྲུབ་སྒྲོལ་མ་
གཉིས་ཀྱི་སྲས་སུ་སྐུ་འཁྲུངས། སྐུ་ན་ཆུང་ངུའི་དུས་ནས་རེབ་ཀོང་གྲུབ་གནས་བརྒྱད་ཀྱི་ནང་
ཚན་ཤེལ་དགོན་བདེ་ཆེན་ཆོས་ཀྱི་ཕོ་བྲང་དུ་ཚོགས་ཞུགས་གནང་བར་ཡི་གེའི་ཕྱི་མོ་འབྲི་ཀློག་
དང་བརྡ་དག་སོགས་ཚེགས་མེད་མཁྱེན། དེ་ནས་ས་སྐྱོང་ཆེན་པོ་ཆོས་རྒྱལ་ངག་གི་དབང་པོ་
དང་བཀྲ་ཤིས་འབྱུང་གནས་ཡབ་སྲས་དུས་ཀྱི་དྲུང་ཡིག་ཝ་ཀ་ཚེ་རིང་ལས་བོད་ཡིག་གི་ཡིག་
གཟུགས་འདྲ་མིན་བསླབས་པ་དང་ལོ་རྒྱུས་ སོགས་ཀྱིས་མཚོན་པའི་ཐུན་མོང་རིག་གནས་ལ་
སྦྱངས་བརྩོན་གནང་། དེ་ཡང《དེབ་ཐེར་མེས་པོའི་ཞལ་ལུང》དུ། བོད་ཡིག་ཆ་ཆེན་ཆ་
ཆུང་གི་ཐིག་ལྟར་འབྲི་བའི་ཡི་གེ་བསླབས། དྲུང་ཡིག་མཁས་པ་ཝ་ཀ་ཚེ་རིང་སོགས་ཐ་བུ་ཚོ་
བར་ཡིག་མཁན་མཁས་པ་བཅུ་བཞི་བྱུང་། ཁོ་ཚོའི་མི་རྒྱུད་ལ་ཕྱིས་སུ་དྲུང་ཡིག་སྡེ་བ་ཞེས་
འབོད་པ་བྱུང་ལ། ལུང་གི་དྲུང་ཡིག་རིམ་བརྒྱུད་ཀྱང་འདི་ནས་འཇོག་སྲོལ་བཙུགས། ལ་
ཀ་ཚེ་རིང་ནས། སོག་ཡིག་གི་ལོ་རྒྱུས་བསྒྱུར་ཏེ་ཝང་གི་དེབ་ཐེར་ཆེན་མོ་རྩོམ་སྒྲིག་ཁ་སྐོང་
བྱས། ཨ་ལག་ཤ་བསྟན་དར་བའི་དག་ཡིག་ཏུ་བོད་ཡིག་ཆ་ཆེན་ཆ་ཆུང་གི་འབྲི་སྲོལ་མདོ་སྨད་
ཨོས་ལོད་ཇུན་གུར་ཡུལ་དུ་དར་བར་བཤད་པའང་ས་ཕྱོགས་འདི་ལ་བཤད་པ་ཡིན། དེའི་
སྟབས་ཀྱིས་ལུ་ཀ་ཚེ་རིང་གི་ཕྱིས་སློབ་གྲགས་ཆེ་བ་རྫོགས་ཆེན་ཆོས་དབྱིངས་སྟོབས་ལྡན་ཡིན་
པས། ཁོ་ཤ་བ་རི་རྒྱལ་དུ་བསྡད་ནས་གཙང་ར་རྒྱ་ཕྱོགས་སུ་ཡི་གེའི་བསླབ་རྒྱུན་དར་སྤེལ་བྱས་
པ་དང་། ཁོ་གཙང་པཎྜི་ཏས་བདས་ཏེ་རེ་སྐོང་ཕྱོགས་སུ་སོང་ནས་ཀྱང་ཆ་ཆེན་ཆ་ཆུང་གི་
བོད་ཡིག་འབྲི་སྲོལ་དར་བའི་རྒྱུན་དཔར་ལ་བཏབ་པ་ནི། རྫོགས་ཆེན་དཔེ་རིས་ཞེས་པའི་
མཇུག་གི་ཡིག་རིགས་འགའི་གྲས་སུ་ཡོད་པ་དེ་ཡིན། ཞེས་འབྱུང་བ་ལྟར་ན། ཁོང་གིས་
• 1 •



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
k
གཙང་དང་ར་རྒྱ་ཕྱོགས་སུ་ཆ་ཆེན་ཆ་ཆུང་གི་ཡི་གེའི་བསླབ་རྒྱུན་དར་སྤེལ་བྱས་པ་ལས། ད་
ལྟའི་ལོ་རྒྱུས་ཁ་ཤས་སུ་འབྱུང་བ་ལྟར་ར་རྒྱ་དགོན་དགའ་ལྡན་བཀྲ་ཤིས་འབྱུང་གནས་དང༌
གཙང་དགོན་དོན་གྲུབ་རབ་བརྟན་གླིང་གཉིས་སུ་དམ་པ་དུ་མའི་ཞབས་ལ་གཏུགས་ནས་ཐུན་
མོང་གི་རིག་པའི་གནས་ལ་དཔྱིས་ཕྱིན་པར་སྦྱངས་ཞེས་པར་ཀྱང་དཔྱད་དགོས་སྙམ་མོ། །
དེ་རྗེས་སེ་དོད་ཀྱི་གོ་ས་དང་འདིར་སྣང་ཕུན་ཚོགས་ཐམས་ཅད་བློ་ཡིས་དོར་ནས་རེབ་
ཀོང་ཕྱོགས་སུ་འགྲོ་དོན་ལ་ཕེབས་པའི་གྲུབ་དབང་པདྨ་རང་གྲོལ་གྱི་ཞབས་ལ་གཏུགས་ཤིང༌།
གྲུབ་དབང་པདྨ་རང་གྲོལ་ཚང་རྒོད་རྫོང་བྲག་དཀར་རྩེ་རྒྱལ་ནས་ལོ་གྲངས་མང་པོར་སྒྲུབ་པ་
སྙིང་བོར་གཞོལ་བ་ཡི་ཉེ་གནས་ནི་ཁོང་དང་གྲུབ་དབང་སྐལ་ལྡན་རང་གྲོལ་ཟུང་གིས་མཛད་
པས། རིག་འཛིན་ཆེན་པོ་དཔལ་ལྡན་བཀྲ་ཤིས་ཀྱི་ལུང་བསྟན་ལས། དབེན་གནས་བྲག་
དཀར་རྩེ་རྒྱལ་ནས། ། འདབ་ཆགས་མ་བུ་གསུམ་དང་བསྡོངས། ། ཞེས་པ་དང་མཐུན་པ་
བྱུང་ཞེས་ཉང་སྐྱེས་སྣང་མཛད་རྡོ་རྗེ་མཆོག་ནས་གསུངས། དེ་ལྟར་གྲུབ་དབང་པདྨ་རང་
གྲོལ་མཆོག་ལས། ཀུན་བཟང་བདེ་ཆེན་རྒྱལ་པོའི་གཏེར་ཆོས་ཡང་གསང་རྟ་ཕག་ཡིད་བཞིན་
ནོར་བུའི་ཆོས་ཚན་སྤྱི་དང་སྒོས་སུ་ཕྱི་ནང་སྔོན་འགྲོའི་བློ་སྦྱོང་ནས་དངོས་གཞི་རྫོགས་ཆེན་གྱི་
ཟབ་ཁྲིད་བར་ གསན་བསམ་སྒོམ་སྒྲུབ་དཔྱིས་ཕྱིན་པར་མཛད་པས་ རིག་ སྟོང་ཆོས་ཉིད་ཀྱི་
དགོངས་པ་ཐུགས་ལ་འཁྲུངས།
དེ་ནས་ཁམས་རྫོགས་ཆེན་ཨོ་རྒྱན་བསམ་གཏན་ཆོས་གླིང་དུ་ཕེབས་ནས། རྫོགས་སྤྲུལ་
མི་འགྱུར་ནམ་མཁའི་རྡོ་རྗེ་དང་རྗེ་དབོན་པདྨ་ཀུན་གྲོལ་རྣམ་རྒྱལ་སོགས་མཁས་གྲུབ་མང་པོའི་
མདུན་སར། མདོ་སྔགས་ཀྱི་ཆོས་ཚུལ་སྤྱི་ལ་ གསན་སྦྱོང་དང་བཀའ་གཏེར་སྨིན་གྲོལ་གྱི་
བདུད་རྩིའི་རྒྱུན་ངོམ་མེད་བཞེས། ལྷག་པར་དུ་སྐབས་དེར་རྡོ་གྲུབ་ཀུན་བཟང་གཞན་ཕན་
མཆོག་རུ་དམ་གཤིན་རྗེ་སྒྲུབ་ཕུག་ཏུ་བཞུགས་པ་ལས་སྙིང་ཐིག་གོང་འོག་སོགས་རྡོ་རྗེ་ཐེག་པའི་
རྒྱུད་ལུང་མན་ངག་མང་དུ་གསན། ཕྱིས་སུ་ཡང་གྲུབ་ཆེན་རིན་པོ་ཆེ་རྡོ་ཁོག་ཏུ་བཞུགས་པའི་
དྲུང་དུ་ཡང་ཡང་ཕེབས་ནས་སྒྱུ་འཕྲུལ་གསང་བ་སྙིང་བོ་དང་ངལ་གསོ་སྐོར་གསུམ། རྫོགས་
ཆེན་ཡེ་ཤེས་བླ་མ་སོགས་ནོད། བླ་མ་མཆོག་གི་བཀའ་བཞིན་ཕ་ཡུལ་རེབ་ཀོང་ཕྱོགས་སུ་
ཕེབས་ནས་སྐལ་ལྡན་འདུས་པ་མང་པོར་འོད་གསལ་གསང་བ་སྙིང་ཐིག་གི་ཆོས་འཁོར་བསྐོར
ནས་འབྲེལ་ཚད་དོན་ལྡན་གྱི་ས་ལ་བཀོད། དེ་བཞིན་དུ་རྡོ་བླ་འཇིགས་མེད་སྐལ་བཟང་དང་
དམ་པ་འདི་བ། ཁམས་བླ་ནམ་མཁའ་རྒྱ་མཚོ་གསུམ་གྱི་ཕུལ་བྱུང་ཐུགས་བསྐྱེད་དུས་སུ་སྨིན་
པ་ལས། རེབ་ཀོང་ཉིན་ལྟ་ཀློང་ཆེན་སྔགས་མང་ཞེས་པའི་རིག་འཛིན་འདུས་པའི་སྡེ་ཆེན་པོ་
བྱུང་བའང་བསྙོན་དུ་མེད་དོ། །
• 2 •
8/7



གཞུང་འདི་བྱེད་པོའི་མཛད་བསྡུས་དང་དཔེ་སྐྲུན་གསལ་བཤད།
རབ་བྱུང་བཅུ་བཞི་བའི་ས་ཕོ་སྟག་སྟེ་སྤྱི་ལོ ༡༨༡༨ལོར་ཀོའུ་སྡེ་དགོན་གསང་སྔགས་
རྫོགས་ཆེན་རྣམ་རྒྱལ་གླིང་བཏབ་ཅིང་། ཤར་དག་པ་རབ་འབྱམས་དང་བོང་སྟག་མ་རིག་
མུན་སེལ། སྔགས་འཆང་ཧཱུྃ་ནག་མེ་འབར། ཨ་ཚོགས་བླ་མ་ལེགས་ཚོགས་སོགས་རྫོགས་
ཆེན་བླ་མ་ ཉེར་ གཅིག་ ཏུ་ གྲགས་པ་རྣམས་ཀྱིས་མཚོན་པའི་བུ་སློབ་མཐའ་ཡས་པ་བསྐྱངས།
དེ་ ཡང་ ཕྱོགས་ བཅུའི་རྒྱལ་བ་རབ་འབྱམས་ཀྱི་མདོ་དང་རྒྱུད་སྡེ་རྒྱ་ མཚོའི་དགོངས་བཅུད།
བསྟན་པའི་གསལ་བྱེད་རྒྱ་བོད་མཁས་གྲུབ་དུ་མའི་བཀའི་དགོངས་འགྲེལ། བསྟན་འཛིན་
སྐྱེས་ཆེན་གྲུབ་ཐོབ་བརྒྱུད་པའི་ལག་ལེན་གྱི་མྱོང་གྲུབ། མཁས་པའི་བཞེད་ཚུལ་སྣ་ཚོགས་ཀྱི་
བཤད་རྒྱུན། མདོ་སྔགས་ཐེག་པའི་གཞི་ལམ་འབྲས་གསུམ་གྱི་རྣམ་བཞག ལྟ་སྒོམ་སྤྱོད་
གསུམ་གྱི་རབ་དབྱེ། སོ་བྱང་སྔགས་གསུམ་གྱི་སྡོམ་པ་དང་དམ་ཚིག་གི་རིམ་པ། རིག་པའི་
གནས་ཆེན་གྱི་བཤད་པ་སོགས་མ་ཚང་བ་མེད་པའི་སྔོན་མེད་ལེགས་བཤད་དམ་པ་སྟེ 《མདོ་
རྒྱུད་རིན་པོ་ཆེའི་མཛོད》ཞེས་པ་བོད་རབ་བྱུང་བཅུ་བཞི་བའི་མེ་སྤྲེལ་ཏེ་སྤྱི་ལོ ༡༨༢༦ནས་
བཟུང་རྩོམ་མགོ་བརྩམས་ཤིང་རབ་བྱུང་བཅུ་བཞི་བའི་ས་ཁྱི་སྟེ་སྤྱི་ལོ ༡༨༣༨ ལོར་ལེགས་པར་
གྲུབ། དེ་ལ་རྩ་འགྲེལ་དཔེ་རིས་དང་བཅས་པ་པོ་ཏི་བཅུ་གསུམ་བཞུགས་ཤིང་། གཞན་
ཡང་རང་རྣམ་མགུར་ཚོགས་ཀྱི་སྐོར་དང་དྲག་སྔགས་ལག་ལེན་གྱི་སྐོར། བསྟོད་ཚོགས་ཆོ་
གའི་སྐོར། ཟབ་ཆོས་ཡང་རྒྱབ་ཆོས་སྐོར་གསུམ་སོགས་ཁྱོན་པོ་ཏི་ཉི་ཤུར་ཉེ་བ་ཞིག་མཛད་
པར་གྲགས་ནའང་རེ་ཤས་ནི་ད་ལྟ་མིང་གི་ལྷག་མར་གྱུར་ཚར། དེ་ལས《མདོ་རྒྱུད་རིན་པོ་
ཆེའི་མཛོད》ཁ་ཚང ( དཔེ་རིས་ཉི་མའི་ཕྲེང་བའི་མ་ཕྱི་མ་རྙེད་པར་ལུས) ཟི་ཁྲོན་མི་རིགས་དཔེ་སྐྲུན་
ཁང་གིས་པར་སྐྲུན་བྱས་ཟིན་པ་དང༌། དེ་རུ་མ་གཏོགས་པའི་གསུང་བཞུགས་སོ་ཅོག་ངེད་
སྔགས་མང་ཞིབ་འཇུག་ཁང་གིས་དེབ་གཉིས་སུ་བསྒྲིགས་ནས་ཕུལ་རྩིས་ཡིན་ལ། 《ཡང་
གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག》དང《རྫོགས་ཆེན་ཆོས་དབྱིངས་
སྟོབས་ལྡན་རྡོ་རྗེའི་གསུང་ཐོར་ཕྱོགས་བསྒྲིགས》ཞེས་པར་བསྡོམས་ན་ཤོག་ངོས་ཆིག་སྟོང་ལྷག་
ཡོད་དོ། །
ད་རེས་པར་དུ་བསྐྲུན་པའི་ཁྲིད་ཡིག་འདི་རྫོགས་ཆེན་ཆོས་དབྱིངས་སྟོབས་ལྡན་རྡོ་རྗེ་
མཆོག་སྐུ་ན་གཞོན་དུས་སུ་མཛད་པར་སྣང་སྟེ། ཕལ་མོ་ཆེ་ཁོང་དགུང་ལོ་སུམ་ཅུར་མ་བསླེབ་
པའི་ཡར་སྔོན་དུ་གྲུབ་པ་ཁྲིད་ཡིག་རེ་རེའི་མཇུག་གི་ཡིག་ཆུང་དུ་མངོན་པར་གསལ། དེ་ཡང་
དེབ་འདི་ཤིང་པར་དུ་བཀོད་པའི་དུས་ནི་ཅུང་ཟད་འཕྱི་སྙམ་སྟེ། ཤིང་པར་སྟེང་གི་ལོ་རྒྱུས་ཀྱི་
ཁྲིད་ཡིག་གངྒཱའི་རྒྱུན་བཟང་ཞེས་པའི་ནང་དུ། སྐབས་བབ་ཆོས་འདིའི་ལོ་རྒྱུས་ཞེས་པའི་
སྐབས་སུ་སྙིང་ཐིག་གི་ལོ་རྒྱུས་བཙན་འཇུག་བྱས་པ་འདྲ་བ་ཞིག་འདུག་པས་ངེད་ཞིབ་འཇུག་
• 3 •



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཁང་གིས་ དོགས་གཞི་དེ་ སེལ་ཆེད་མ་དཔེ་གཞན་ཞིག་བཙལ་འཚོལ་བྱས་པར་སྔོན་ མ་ ཧོར་
གཙང་ཕྱོགས་སུ་དཔར་བ་འདྲ་བའི་ཤིང་པར་སྣ་འབྲིང་ཞིག་རྙེད་མོད་དེ་རུ་ལོ་རྒྱུས་ཀྱི་ཁྲིད་
ཡིག་མི་བཞུགས་པས་ཡིད་ཕམ་ཆེན་པོ་བྱུང༌། དེ་རྗེས་རེབ་ཀོང་ཞོ་འཕོང་ཕྱོགས་ནས་ལག་
བྲིས་མ་རྙིང་ཐག་ཆོད་པ་ཞིག་རྙེད་པའི་ནང་དུ་རྟ་ཕག་གི་ལོ་རྒྱུས་བཞག་ཡོད་པས་ང་ཚོས་དེ་
ཉིད་དག་པར་མཐོང་ནས་ད་ལམ་ལག་བྲིས་མ་ལྟར་བསྒྲིགས་པ་ཡིན། རྒྱུ་མཚན་ནི་གཅིག་ཏུ་
ན་ཁྲིད་ཡིག་འདི་ཡང་གསང་རྟ་ཕག་རྫོགས་ཆེན་གྱི་ཁྲིད་ཡིག་ཡིན་པས་ན་སྐབས་བབ་ཆོས་ཀྱི་
ལོ་རྒྱུས་འབྲི་དུས་རྟ་ཕག་ལོ་རྒྱུས་འབྲི་དགོས་པ་བསྙོན་མེད་ཡིན་ལ། གཉིས་སུ་ན་ཕྱི་རབས་པ་
དག་གིས་རྫོགས་ཆེན་པ་ཁོང་སྙིང་ཐིག་པ་ཤ་སྟག་ཏུ་ངོས་འཛིན་པ་ལས་དང་པོའི་དུས་སུ་གྲུབ་
དབང་པདྨ་རང་གྲོལ་ལས་རྟ་ཕག་གི་ཆོས་སྐོར་ཐོབ་པའི་ལོ་རྒྱུས་ཕལ་ཆེར་གླེང་ཚོད་མི་འདུག་
པར་བརྟེན། ཤིང་པར་བརྐོ་དུས་ཁོང་གི་རྗེས་རབས་པ་དག་གིས་ཆོས་བརྒྱུད་ཀྱི་ལ་རྒྱ་དང་
བཅས་འོལ་ཚོད་དུ་སྙིང་ཐིག་ལོ་རྒྱུས་བཞག་ལོས་ཆེ། སྤྱིར་ན་ཁྲིད་ཡིག་འདི་སྔགས་སྡེ་སོ་སོར་
ཁ་ཐོར་དུ་འདུག་པ་ལས་ཁ་ཚང་ཕྱོགས་གཅིག་ན་བཞུགས་པ་ཤིན་ཏུ་དཀོན་པས་དེབ་འདིར་
ཆོས་ ཚན་དུ་ཡོད་ ཀྱི་ གསལ་ ཁ་ ཡོད་ པ་ ཙམ་ ཡང་ ཧ་ ཅང་ དཀོན་ པའི་ གནས་ སུ་ གྱུར་ ཡོད།
སྟབས་ལེགས་པ་ཞིག་ལ་ངེད་ཞིབ་འཇུག་ཁང་གིས་སྤྱི་ལོ ༢༠༠༢ ལོར་མདོ་སྨད་ཨ་ཆུང་གནམ་
རྫོང་ཕྱོགས་ནས《རྫོགས་ཆེན་རིན་པོ་ཆེས་མཛད་པའི་ཡང་གསང་རྟ་ཕག་གི་དཀར་ཆག་རིན་
ཆེན་ལྡེ་མིག》ཅེས་པ་ཉང་མཚམས་པ་སྣང་མཛད་རྡོ་རྗེས་མཛད་པ་ཞིག་རྙེད་པ་དང༌། ལོ་
གསུམ་ལ་ཉེ་བའི་བཙལ་འཚོལ་བརྒྱུད་དེ་དཀར་ཆག་དེ་རུ་བཀོད་པའི་ཆོས་ཚན་བཞི་བཅུ་ཞེ་
གཉིས་པོ་ཁ་ཚང་ལག་སོན་བྱུང་བ་དང༌། དེ་རུ་ཀུན་བཟང་བདེ་ཆེན་རྒྱལ་པོའི་རྟ་ཕག་གི་
ལས་བྱང་དངོས་གྲུབ་རྒྱ་མཚོ་དང་ཆོས་རྒྱལ་ངག་གི་དབང་བོའི་རྫོགས་ཆེན་མ་རིག་མུན་སེལ་
གཉིས(འདི་གཉིས་སྔགས་མང་དཔེ་ཚོགས་སྐོར་ཐེངས་དང་པོའི་དེབ་གཉིས་པ《རྫོགས་ཆེན་མ་རིག་མུན་
སེལ》ཞེས་པ་རུ་བཀོད་ཟིན) བཞུགས་ པ་ ཕུད་ པའི་ཆོས་ཚན་བཞི་བཅུ་བོ་ཡོངས་རྫོགས་དེབ་
འདིར་བཀོད་ཡོད། དེ་ལས《རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ》ཞེས་པའི་མ་
དཔེ་སོར་འཇོག་གིས་དཔར་ན་གསལ་བོ་མེད་པར་དོགས་ནས་བསྐྱར་འབྲི་བྱས་ལ། ཕལ་
ཆེར་སྔ་མའི་མ་དཔེ་ཇི་བཞིན་དུ་ཐོན་ཡོད་པས་རེབ་ཀོང་ཆུ་མའི་ལྷ་བཟོ་སངས་རྒྱས་མཁར་ལ་
བཀའ་དྲིན་ཆེ་ཞུ་འོས།
དེ་ལྟར་དེབ་འདི་བསྒྲིགས་ཚར་བའི་གནས་ཚུལ་དེ། སྔགས་མང་དཔེ་ཚོགས་ཀྱི་བློ་
འདྲི་སའམ་སྔགས་མང་བླ་མ་གྲུབ་དབང་རིན་པོ་ཆེའི་སྙན་ལམ་དུ་ཕུལ་བ་ན། དེབ་འདིར་
བཞུགས་པའི་རྫོགས་ཆེན་དངོས་གཞིའི་ཁྲིད་ཡིག་དག་ནི་ཁྱབ་པར་སྤེལ་ན་གསང་སྒྲོག་གི་ཉེས་



གཞུང་འདི་བྱེད་པོའི་མཛད་བསྡུས་དང་དཔེ་སྐྲུན་གསལ་བཤད།
པ་ལྕི་བས་གཟབ་དགོས། དེབ་འདིའི་པར་སྐྲུན་ལ་ཐོག་མཐའ་བར་གསུམ་དུ་ཐུགས་ཁུར་
ཟབ་བཞེས་གནང་བའི་གཟན་དཀར་རིན་པོ་ཆེ་ཐུབ་བསྟན་ཉི་མ་མཆོག་ལ་ངེས་པར་སྙན་ཞུ་རེ་
ཕུལ་ན་བཟང་ཞེས་ཤ་ཚའི་གསུང་གསོང་བོར་བྱོན་པར། གཟན་དཀར་རིན་པོ་ཆེས། ད་
ལྟ་ཀློང་ཆེན་མཛོད་བདུན་དང་སྙིང་ཐིག་ཡ་བཞི་སོགས་ཀྱང་མང་དུ་ པར་ བཏབ་ནས་ཁྱབ་
གདལ་དུ་སྤེལ་ཡོད་ལ། དེབ་འདིར་ཡང་དེ་དག་ལས་ལྷག་པའི་གསང་བ་ཞིག་ཡོད་དཀའ།
ལྷག་པར་དུ་རང་རེས་གསང་བ་ཡིན་ཞེས་མང་པོ་ཞིག་གསང་གསང་ནས་ད་ལྟ་མཐོང་རྒྱུ་མེད་
པའང་བཟོས་ཡོད། དཔེ་རྙིང་མྱུར་སྐྱོབ་ཀྱི་དགོས་མཁོར་དམིགས་ནས་ཅིས་ཀྱང་པར་བཏབ་
ན་བཟང་སྙམ། ཆོས་སྐྱོང་སྲུང་མས་ཀྱང་ཁྱེད་ཧཱུྃ་ཆེན་ནས་དཔེ་རྒྱུན་ཆད་དུ་མ་བཅུག་པ་ལ་
དགའ་རྟགས་ཤིག་མ་བྱིན་ཡང་ཆད་པ་གཅོད་སྲོལ་ག་ལ་ཡོད་ཅེས་ཀུ་རེ་ཞལ་རྩེད་དང་བཅས་
དབུགས་དབྱུང་དང་བློ་སྤོབས་བསྩལ་བ་སོགས་ལ་བཀའ་དྲིན་སྙིང་བཅངས་ཀྱིས་ཐུགས་རྗེ་ཆེ་
ཞུ་བ་དང༌། དེབ་འདིའི་པར་སྐྲུན་ལ་རོགས་རམ་ཤུགས་ཆེན་གནང་བའི་ཨ་རིའི་ཙ་འདྲ་
ཚོགས་པའི་ཅི་མཛད་ལེགས་ལམ་དུ་འགྲོ་བའི་ཟོལ་མེད་སྨོན་ལམ་དང་བཅས། །
སྔགས་མང་ཞིབ་འཇུག་ཁང་ནས།
༢༠༠༥ལོའི་ཟླ ༣ པའི་ཚེས ༡ཉིན་ཟི་ལིང་དུ་སྦྱར།
• 5 •



དཀར་ཆག་
དཀར་ཆག
•
•
• ••
(8）
ཡང་གསང་རྟ་ཕག་རྫོགས་ཆེན་ལས། སྔོན་འགྲོའི་རྩ་ཚིག ...........…............ (1)
འོད་གསལ་རྫོགས་པ་ཆེན་པོ་ལས། བཤེས་གཉེན་བསྟེན་ཚུལ་གྱི་ཁྲིད་ཡིག་དགེ་ལེགས་
འབྱུང་གནས། །
འོད་གསལ་རྫོགས་པ་ཆེན་པོ་ལས། ལོ་རྒྱུས་ཀྱི་ཁྲིད་ཡིག་གངྒཱའི་རྒྱུན་བཟང་། ... （21)
ཆོས་འཆད་ཚུལ། ...........
...（32)
ཆོས་ཉན་ཚུལ། .....……….
……..…….…..（34）
འོད་གསལ་རྫོགས་པ་ཆེན་པོ་ལས། གནས་ཀྱི་མཚན་ཉིད་ཞི་བའི་དགའ་ཚལ། ......…
.....……....（37)
འོད་གསལ་རྫོགས་པ་ཆེན་པོ་ལས། རྣལ་འབྱོར་བརྒྱད་ཀྱི་ཁྲིད་ཡིག་སྤྱོད་ལམ་ལམ་འཁྱེར།
ཆོས་བདུན་ཕན་ཡོན་དང་འདོད་གསོལ་འགྲེལ་བ། །
... （55）
འོད་གསལ་རྫོགས་པ་ཆེན་པོ་ལས། དལ་འབྱོར་རྙེད་དཀའི་ཁྲིད་ཡིག་ཡང་དག་
ལམ་འཇུག ....…………
……....…..... (58)
འོད་གསལ་རྫོགས་པ་ཆེན་པོ་ལས། འཆི་བ་མི་རྟག་པའི་ཁྲིད་ཡིག་འདི་སྣང་ཞེན་ཟློག་
（77)
འོད་གསལ་རྫོགས་པ་ཆེན་པོ་ལས། ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ།
... (47）
( 90）
འོད་གསལ་རྫོགས་པ་ཆེན་པོ་ལས། འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་
སྐྱོ་ཤས། .....…...
.…….…………（108）
འོད་གསལ་རྫོགས་པ་ཆེན་པོ་ལས། སྐྱབས་འགྲོའི་ཁྲིད་ཡིག་འཇིགས་པ་ཀུན་སེལ། ...
....……………..... （126)
འོད་གསལ་རྫོགས་པ་ཆེན་པོ་ལས། སེམས་བསྐྱེད་ཁྲིད་ཡིག་ཐེག་ཆེན་ལམ་བཟང༌། ...
(137)



(171）
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
འོད་གསལ་རྫོགས་པ་ཆེན་པོ་ལས། རྡོར་སེམས་ཁྲིད་ཡིག་སྡིག་སྒྲིབ་ཀུན་འཇོམས། ...
... （147)
འོད་གསལ་རྫོགས་པ་ཆེན་པོ་ལས། མཎྜལ་ཁྲིད་ཡིག་ཚོགས་གཉིས་རྒྱ་མཚོ། .....…...
• （154)
འོད་གསལ་རྫོགས་པ་ཆེན་པོ་ལས། བླ་མའི་རྣལ་འབྱོར་གྱི་ཁྲིད་ཡིག་བྱིན་རླབས་
མྱུར་འགུགས། །
....(160)
འོད་གསལ་རྫོགས་པ་ཆེན་པོ་ལས། ཐུན་བཞིའི་རྣལ་འབྱོར་གྱི་ཁྲིད་ཡིག་མ་ནོར་
སྤྱོད་བཟང་། །
...... ...(167）
འོད་གསལ་རྫོགས་པ་ཆེན་པོ་ལས། མདོ་སྔགས་ཁྱད་པར་གྱི་ཁྲིད་ཡིག་ཟླ་ཉིའི་འོད་ཟེར། །
འོད་གསལ་རྫོགས་པ་ཆེན་པོ་ལས། རྒྱུད་སྡེ་བཞི་སྔགས་ཕྱི་ནང་གི་དབྱེ་བའི་ཁྲིད་ཡིག་ ་
མཐོ་དམན་གསལ་བ། ..
• (177）
འོད་གསལ་རྫོགས་པ་ཆེན་པོ་ལས། བུམ་དབང་དང་འབྲེལ་བའི་བསྐྱེད་རིམ་མ་ཧཱ་
ཡོ་གའི་ཁྲིད་ཡིག་དག་པ་རབ་འབྱམས། ......…….......………………..…...........（183)
འོད་གསལ་རྫོགས་པ་ཆེན་པོ་ལས། འཕོ་བའི་ཁྲིད་ཡིག་མི་འགྱུར་གནད་ཀྱི་གཟེར་ཐེབས། །
..….......…..（201)
འོད་གསལ་རྫོགས་པ་ཆེན་པོ་ལས། གསང་དབང་དང་འབྲེལ་བའི་རྩ་རླུང་གཏུམ་མོའི་
ཁྲིད་ཡིག་བདེ་དྲོད་རང་འབར། .....…..…....... ............... (205)
འོད་གསལ་རྫོགས་པ་ཆེན་པོ་ལས། ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་
བདེ་སྟོང་ལྷན་སྐྱེས། .......
..…….....（218)
འོད་གསལ་རྫོགས་པ་ཆེན་པོ་ལས། འཁོར་འདས་རུ་ཤན་གྱི་ཁྲིད་ཡིག་འཁྲུལ་བ་
དྲུང་འབྱིན། །
....….……….…...（246)
འོད་གསལ་རྫོགས་པ་ཆེན་པོ་ལས། ལུས་ངག་ཡིད་གསུམ་གྱི་སྔོན་འགྲོའི་ཁྲིད་ཡིག་
ཞེན་འཛིན་རང་གྲོལ།
... (255）
འོད་གསལ་རྫོགས་པ་ཆེན་པོ་ལས། རྣལ་དབབ་སོར་གཞུག་སོགས་ཀྱི་ཁྲིད་ཡིག་
ཏིང་འཛིན་རི་བོ། ..........……......................…..…..........
..……….….....（263)
འོད་གསལ་རྫོགས་པ་ཆེན་པོ་ལས། ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་
ཁྲིད་ཡིག་སངས་རྒྱས་ལག་བཅིང་། ........
（268）
• 2 •



དཀར་ཚག་
འོད་གསལ་རྫོགས་པ་ཆེན་པོ་ལས། ཐོད་རྒལ་གནད་ཀྱི་ཁྲིད་ཡིག་རྡོར་སེམས་གསང་ལམ།
•（290）
འོད་གསལ་རྫོགས་པ་ཆེན་པོ་ལས། ཐོད་རྒལ་སྣང་བཞིའི་ཁྲིད་ཡིག་ལྷུན་གྲུབ་ཞིང་ཁམས།
བ…………… （302）
འོད་གསལ་རྫོགས་པ་ཆེན་པོ་ལས། ཐོད་རྒལ་ངོ་སྤྲོད་ཀྱི་ཁྲིད་ཡིག་ཡེ་ཤེས་ཉི་མ། ......
•....………………. (311）
འོད་གསལ་རྫོགས་པ་ཆེན་པོ་ལས། མཐའ་རྟེན་མན་ངག་གི་ཁྲིད་ཡིག་རྟགས་ཚད་
གསལ་བ། .....…......
….......……...… （318）
འོད་གསལ་རྫོགས་པ་ཆེན་པོ་ལས། འོད་གསལ་རང་སྣང་མུན་པའི་ཁྲིད་ཡིག་
མངོན་སུམ་ཞིང་ཁམས།
• （324）
འོད་གསལ་རྫོགས་པ་ཆེན་པོ་ལས། ཆོས་ཉིད་བར་དོའི་ཁྲིད་ཡིག་རང་སྣང་དག་པ། །
.......…........(336）
འོད་གསལ་རྫོགས་པ་ཆེན་པོ་ལས། འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན།
(348）
འོད་གསལ་རྫོགས་པ་ཆེན་པོ་ལས། སྲིད་པ་བར་དོའི་ཁྲིད་ཡིག་འཁྲུལ་བ་ཀུན་སྦྱོང༌། ...
འོད་གསལ་རྫོགས་པ་ཆེན་པོ་ལས། རང་བཞིན་སྤྲུལ་སྐུའི་ཞིང་གི་ཁྲིད་ཡིག་ངོ་མཚར་
མཆོག་ལྡན། ........
•（371)
རྫོགས་ཆེན་དཔེའུ་རིས་རྨོངས་མུན་སེལ་བའི་ཉི་མ། ............................ (376）
གསོལ་འདེབས་དགོས་འདོད་ཀུན་འབྱུང༌། ..…................…….……….. (409)
པདྨ་རྒྱལ་པོ་རྟ་ཕག་གསང་ཡེའི་རྒྱུན་ཁྱེར། ..…….....……….
（414）
འོད་གསལ་རྫོགས་པ་ཆེན་པོའི་སྨོན་ལམ་ལམ་མཆོག་ཀུན་འདུས། ...….…... （417)
•（364）
，
3 •



སྔོན་འགྲོའི་རྩ་ཚིག་བཞུགས་སོ། །
༄༅། །ཡང་གསང་རྟ་ཕག་རྫོགས་ཆེན་ལས།
སྔོན་འགྲོའི་རྩ་ཚིག་བཞུགས་སོ། །
༄༅། །བླ་མ་དང་དཔལ་ཨོ་ཊི་ཡ་ནའི་རིག་འཛིན་ཆེན་པོ་དབྱེར་མ་མཆིས་པའི་ཞབས་ལ་
ཕྱག་འཚལ་ལོ། ། འདིར་འོད་གསལ་རྫོགས་པ་ཆེན་པོའི་ཐུན་མོང་དང༌། ཐུན་མོང་མ་ཡིན་
པའི་སྔོན་འགྲོའི་ཁྲིད་རིམ་གྱི་རྩ་ཚིག་ལ། ཐོག་མར་བཤེས་གཉེན་བསྟེན་ཚུལ་ལ་གཉིས་ལས།
དང་པོ་བླ་མ་སློབ་མ་གཉིས། བླང་བྱའི་བླ་མ་ལ་ཐུན་མོང་ལྟར་ཡོན་ཏན་བཅུ། ཐུན་མོང་མ་
ཡིན་པ་ལྟར་མཁས་ཤིང་བྱ་བ་བྲལ་བ་སོགས། གཉིས་པ་བསྟན་མི་རུང་བ་མི་ཤེས་ང་རྒྱལ་ཆེན་
པོ་སོགས། གཉིས་པ་སློབ་མ་དད་པ་དང་ཤེས་རབ་འཛིན་ཆགས་མེད་པ་སོགས། དོར་བྱའི་
སློབ་མ་དྲིན་མི་གཟོ་གསར་ངེས་ཁ་གསག ཟང་ཟིང་གི་བསྟེན་ཚུལ་ཟས་ནོར་ཡོ་བྱད་སོགས།
ལུས་ཀྱི་སྒོ་ནས་ཕྱག་སྐོར་སྐུ་གཡོག་སོགས། ངག་གི་སྒོ་ནས་གསོལ་འདེབས་རྣམ་ཐར་བརྗོད་པ་
སོགས། ཡིད་ཀྱི་སྒོ་ནས་དད་པ་སངས་རྒྱས་ཀྱི་སྤྲུལ་ཚུལ། ལུང་བསྟན། ལེགས་སྐར་སོགས།
བྲག་བྱང་ལྟ། ཆོས་ཕྱིར་དཀའ་བ་སྤྱད་ཚུལ། སེམས་དགུ། བསྒྲུབ་པའི་སྒོ་ནས་བཀའ་
བཞིན་ཉམས་སུ་ལེན་པ། མ་བསྟེན་པའི་ཉེས་དམིགས། ཐུགས་དཀྲུག རྒྱ་མཚོ་སྐྲ་རྩེས་
གཏོར་བ། ཡམས་ནད་དང་ནད་གདོན་སོགས། བསྟེན་པའི་ཕན་ཡོན། བསྐྱེད་རིམ་ལས་
ཡིད་ལ་དྲན་པ། སྔགས་དུང་ཕྱུར་ལས་གསོལ་འདེབས་བསམ་པ་འགྲུབ་པ་ཆོས་སྐྱོང་འགོ་བ་
སོགས། གནས་ཀྱི་ མཚན་ ཉིད་ལ། རྫོགས་ཆེན་བསྒོམ་པའི་གནས་ས་དཔྱད་གནས་རྙིང་
སོགས། དུས་ཀྱི་མཚན་ཉིད་ལ་དུས་ཆེན་བཞི་སོགས། ཡོ་བྱད་མཚན་ཉིད་ལ། འཚོ་བརྟེན་
འཆང་མཐུན་ ཡོ་བྱད་སོགས། གྲོགས་ཀྱི་མཚན་ཉིད་ལ། དུག་ལྔ་ཆུང་བ་སྙིང་རུས་ཆེ་བ་
སོགས། ཉལ་བའི་རྣལ་འབྱོར། ལངས་པའི་རྣལ་འབྱོར། ཁྲུས་ཀྱི་རྣལ་འབྱོར། བསྐོར་
བའི་ རྣལ་ འབྱོར། བསྲུང་ འཁོར་ རྣལ་ འབྱོར་ ཞི་ དྲག་ གཉིས། འདུག་ པའི་ རྣལ་ འབྱོར།
བཟའ་བཏུང་གི་རྣལ་འབྱོར། ཟག་པ་སྦྱིན་གཏོང་གི་རྣལ་འབྱོར་དང་བརྒྱད་དོ། །དལ་འབྱོར་
རྙེད་དཀའ་ལ། ས་བཅད་བརྒྱད་ལས། དང་པོ་དལ་བ་བརྒྱད་དང་འབྱོར་བ་བཅུ། དལ་བ་
བརྒྱད་ནི། ཚ་གྲང་ལ་སྤྱོད་པའི་དམྱལ་བ་དང་གཅིག བཀྲེས་སྐོམ་ལ་སྤྱོད་པའི་ཡི་དྭགས་དང་
གཉིས། བཀོལ་སྤྱོད་དང་ཕན་ཚུན་འཚེ་བའི་དུད་འགྲོ་དང་གསུམ། འདུ་ཤེས་མེད་པའི་ལྷ་ཚེ་
—— 1 ——



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རིང་དང་བཞི། བསྟན་པ་མ་དར་བའི་ཡུལ་མཐའ་འཁོབ་དང་ལྔ། ལོག་ལྟ་ཅན་གྱི་མུ་སྟེགས་
དང་དྲུག སངས་རྒྱས་མ་བྱོན་པའི་མུན་བསྐལ་དང་བདུན། གླེན་ལྐུགས་དང་བརྒྱད་དོ། །
ཞར་ལ་འཕྲལ་བྱུང་དང་རིས་ཆད་ཀྱི་མི་ཁོམ་པ་བརྒྱད་ཚན་གཉིས་ལས། དང་པོ་ནི་དུག་ལྔ་
རགས་པ་དང༌ གཅིག བླུན་ ཅིང་རྨོངས་པ་དང་གཉིས། བདུད་ཀྱིས་ཟིན་པ་དང་གསུམ།
ལེ་ལོ་ཅན་དང་བཞི། ལས་ངན་གྱི་མཚོ་རྡོལ་བ་དང་ལྔ། བྲན་སོགས་གཞན་དབང་ཅན་དང༌
དྲུག འཇིགས་སྐྱོབ་ཀྱི་ཆོས་དང་བདུན། རྙེད་བཀུར་གྱི་ཕྱིར་ཆོས་ལྟར་བཅོས་པ་དང་བརྒྱུད་
དོ། ། གཉིས་པ་ནི། འཛིན་ཆགས་ཆེ་བ་དང་གཅིག བླུན་པོ་རང་ཚུགས་ཆེ་བ་དང་གཉིས།
འཁོར་བ་ལ་མི་སྐྱོ་བ་དང་གསུམ། དད་པ་མེད་པ་དང་བཞི། མི་དགེ་བ་ལ་སྦྱོར་བ་དང་ལྔ།
ཆོས་ལ་མི་སེམས་པ་དང་དྲུག སྡོམ་པ་ཉམས་པ་དང་བདུན། དམ་ཚིག་འཆལ་བ་དང་བརྒྱུད་
དོ། །འབྱོར་བ་བཅུ་ལས། རང་འབྱོར་ལྔ་ནི། མི་ལུས་ཐོབ་པ་དང་གཅིག ཡུལ་དབུས་སུ་
སྐྱེས་པ་དང་གཉིས། དབང་པོ་ལྔ་ ཚང་པ་དང་གསུམ། ལས་མཐའ་མ་ལོག་པ་དང་ བཞི།
བསྟན་པ་ལ་དད་པ་དང་ལྔའོ། །གཞན་འབྱོར་ལྔ་ནི། སངས་རྒྱས་བྱོན་པ་དང་གཅིག ཆོས་
གསུངས་ པ་ དང་ གཉིས། བསྟན་པ་ གནས་ པ་དང༌ གསུམ། རྗེས་སུ་འཇུག་ པ་དང་བཞི།
བཤེས་གཉེན་གྱིས་ཟིན་པ་དང་ལྔའོ། །གཉིས་པ་དཔེ་ལ། རྒྱ་མཚོའི་རུས་སྦལ་དང་གཅིག་
གྱང་ལོགས་ཀྱི་སྲན་མ་དང་གཉིས། ཁབ་རྩེའི་ཡུངས་དཀར་དང་གསུམ་མོ། །གསུམ་པ་གྲངས་
ལ། ཉིན་སྐར་དང་གཅིག སྲིན་བུ་དང་གཉིས། རྡུལ་དང་གསུམ་མོ། ། བཞི་བ་རྒྱུ་ནི།
ཚུལ་ཁྲིམས་དང་གཅིག སྦྱིན་སོགས་དང་གཉིས། སྨོན་ལམ་དང་གསུམ་མོ། ། ལྔ་བ་དངོས་
པོའི་སྒོ་ལ། འཕྱར་བའི་མི་དང་གཅིག ཆོས་དང་འཕྲད་པ་དང་གཉིས། ཆོས་ལྡན་དང༌
གསུམ་མོ། ། དྲུག་པ་དམིགས་པའི་སྒོ་ལ། འདུག་སྟངས་དང་གཅིག ངན་སོང་སེམས་ཅན་
དང༌གཉིས། སྨྲེ་སྔགས་བཏོན་ཏེ་བླ་མ་བྱོན་པ་དང་གསུམ་མོ། ། བདུན་པ་དོན་ཆེ་བ་ལ།
ཡང་ཡང་རྙེད་དཀའ་བ་དང་གཅིག རྙེད་ན་ཐར་བ་དང་ཐམས་ཅད་མཁྱེན་པ་བསྒྲུབ་ནུས་པ་
དང་གཉིས་སོ། ། བརྒྱད་པ་སྙིང་པོ་ལེན་པ་ལ། གྲུ་སོགས་དང་གཅིག ལོང་བའི་ནོར་བུ་
དང་གཉིས། དེད་དཔོན་སྟོང་ལོག་སོགས་དང་གསུམ། འཇིག་རྟེན་ཆོས་བརྒྱུད་བློས་གཏོང་
བ་དང་བཞིའོ། །བར་སྐབས་སུ་ཕྱིའི་སྣང་བ་རྣམས་དལ་འབྱོར་གྱི་དཔེ་ཆར་འཆར་བ་ལ་སོགས་
པའོ། ། འཆི་བ་མི་རྟག་པ་ལ། ས་བཅད་བརྒྱད་ལས། དང་པོ་བསམ་དགོས་པའི་རྒྱུ་མཚན་
ལ། ཆོས་ཉམས་སུ་ལེན་པ་ལ་དཀའ་རྒྱུ་མེད་པ་དང་གཅིག འདུ་ཤེས་མཆོག་དང་གཉིས་
སོ། །གཉིས་པ་དམིགས་པའི་སྒོ་ལ། བྱང་ལྟའི་བྲག་དང་གཅིག ལྷུང་ནས་རྩྭ་ཕུང་བྱི་བ་ཉེ་
འབྲེལ། ཆོས་མ་བྱས་པ་སོགས་དྲན་པ་དང་གཉིས། བླ་མས་དག་ཞིང་དུ་དྲངས་པ་དང་
— 2 —



སྔོན་འགྲོའི་རྩ་ཚིག་བཞུགས་སོ། །
2
གསུམ་མོ། །གསུམ་པ་ཕྱི་སྣོད་ཀྱི་འཇིག་རྟེན་མི་རྟག་པ་ལ་མེ་བདུན་ཆུ་གཅིག རླུང་གིས་
འཇིག་པ་དང་གཅིག ས་དང་ནགས་ཚལ་སོགས་དང་གཉིས་སོ། ། བཞི་བ་བཅུད་ཀྱི་སེམས་
ཅན་མི་ རྟག་པ་ལ་གཉིས་ལས། ངེས་པར་འཆི་ བ་ལ། སངས་རྒྱས་བྱང་སེམས་པཎ་གྲུབ་
སོགས་དང་གཅིག རི་སོགས་ཀྱི་ནང་དུ་འབྲོས་པ་སྟོབས་ནོར་སྨན་གྱིས་མི་ཟློག་པ་དང་གཉིས།
སྔོན་མི་རྣམས་དང༌ ཕ་མ་ཉེ་འབྲེལ་ སོགས་དང་ གསུམ། སྐྱེས་ནས་མ་ཤི་ བ་ མེད་ པ་ དང་་་་
བཞིའོ། །རྫིང་བུ་མཐིལ་རྡོལ་བ། གྲིབ་མ། འབྲས་བུའི་བང་མཛོད། གསོད་སར་ཁྲིད་པ།
རི་གཟར་གྱི་ཆུ། ཐགས་བཏགས་པ། ཕྱུགས་དེད་པ། བྲག་ནས་ལྷུང་བའི་རྡོ་སོགས་དང་ལྔ།
ལོ་ཟླ་ཞག་དུས་ཀྱིས་འཛད་པ་དང་དྲུག གཉིས་པ་ནམ་འཆི་ཆ་མེད་ལ་འཛམ་གླིང་མ་ངེས་པ་
རྒན་ གཞོན་ མེད་ པ་ དང༌ གཅིག མཚོན་ དང༌ གདོན་ བགེགས་ ནད་ རིགས་ གཅན་ གཟན།
མཐའ་ཆུ་མེ་དང་གཉིས། སྨན་ལོག་པ་སོགས་ཐ་ན་ཚེར་མ་ཟུག་པ་དང་གསུམ། ལུས་ལ་བློ་
གཏད་མེད་པ་བྱ་བ་ཐམས་ཅད་བཞག་ནས་གློ་བུར་གྱི་སྡུག་བསྔལ་དྲག་པོ་མྱོང་བཞིན་ཤི་ནས་ལུས་
ཀྱི་ཆ་སོ་སོར་འབྲལ་བ་ལ་ཆ་མེད་པ་དང་བཞི། ལྔ་བ་ཆོས་མ་གཏོགས་ཕ་མ་མཛའ་བཤེས་ནོར་
ལོངས་སྤྱོད་སྟོབས་ཀྱིས་མི་ཕན། ལུས་དང་མིང་ཙམ་ཡང་མི་དབང་ཆོམ་པོས་འཕྲོག་པ་ལྟར་
འགྲོ་ཚེ་ཆོས་ལས་གཞན་གྱིས་མི་ཕན། ཆོས་བྱས་ཀྱང་ཚེ་ཕྱེད་གཉིད་དང་ཕྱེད་ཀྱང་སུམ་གཉིས་
རྣམ་གཡེང་གི་དབང་དུ་སོང་ནས་མི་ཁོམ། དྲུག་པ་མཐུན་དཔེ་ལ། འདུས་པ་འབྲལ། མཐོ་
བ་ལྷུང་བ། ལང་ཚོ་མེ་ཏོག བསགས་པ་སྦྲང་རྩི། བདེ་སྐྱིད་ཆང་འཐུང་། གཟུགས་ཕུང་
ཚེ་སྲོག་ འཆི་བདག དུས་ བཞི་ འཆར་ནུབ། བྱེད་ཚུལ་ སོགས་ དུས་ གསུམ་ དུ་ འགྱུར་བ།
བདུན་པ་འཆི་བ་མ་བསྒོམ་པའི་ཉེས་དམིགས་ལ་ཉིན་རེ་བཞིན་མ་སྒོམ་པ་དང་། ད་དུང་མི་
འཆི་སྙམ་པ་དང༌། འཆི་བ་མ་དྲན་པར་ཆོས་སྒྲུབ་པ། ཕྱི་བཤོལ་དང་ཉེས་ལྟུང་མང་པ། ཚེ་
འདིའི་དོན་སྒྲུབ་པ་འཁྱགས་ཐོག་ཏུ་མཁར་བརྩིགས་པ་ལྟ་བུ། བརྒྱད་པ་འཆི་བ་བསྒོམས་པའི་
ཕན་ཡོན་ལ། འཆི་བ་དྲན་པ་ལེགས་པ་ཐམས་ཅད་ཀྱི་སྒོ་ཡིན། ཆོས་བྱེད་རེ་བ་ཡིན། ཕམ་
པ་བཞི་བྱུང་ཡང་སླུ་བ་ཡིན། དྲན་པའི་མཆོག་དང་སངས་རྒྱས་མཆོད་པ། སྦྱིན་པ་ལས་ལྷག
ཆོས་ལ་འཇུག་པ་སོགས་ཀྱི་རྒྱུ་རྐྱེན་གྲོགས་གསུམ་བྱེད་པ། བར་སྐབས་སུ་ཕྱིའི་སྣང་བ་ཐམས་
ཅད་འཆི་བའི་དཔེ་ཆར་འཁྱེར་བ་ལ་འབད། ལས་འབྲས་ལ་གསུམ་ལས། དང་པོ་རྒྱུ་མཚན་
ལ། བདེ་སྡུག་རྩ་བ་དགེ་མི་དགེ་གཉིས་ཡིན་པ་སྟེ་ངོས་ཟིན་དགོས་པ། གཉིས་པ་ལ་གསུམ་
ལས། དང་པོ་ལ་བཅུ་ལས། དང་པོ་སྲོག་གཅོད་ཀྱི་གཞི་གསོད་བྱ། འདུ་ཤེས་སྐྱེས་པ་དང༌
བུད་མེད། ཉོན་མོངས་དུག་གསུམ། ཀུན་སློང་གསོད་འདོད། སྦྱོར་བ་པོ་ རང་གཞན།
སྦྱོར་བའི་ངོ་བོ། དུག་མཚོན་སོགས། མཐར་ཐུག་ཤི་བ། བླ་མ་ཕ་མ་དགེ་འདུན་མི་དུད་
ཡ 3 —



9༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འགྲོ་སོགས་གཞན་བཞིའི་ལྕི་བ། དུག་གསུམ། རང་གཞན་མང་པོ་འཇིགས་དང་སྡུག་བསྔལ་
བསྐྱེད་པ་གཉེན་པོ་མེད་པ། ལོག་པར་ལྟ་བ་སོགས་ལྕི། རྣམ་སྨིན་ངན་སོང་གསུམ། བྱེད་
པ་སྲོག་གཅོད་ལ་དགའ། མྱོང་བ་ཚེ་ཐུང་ནད་མང་། དབང་ལོ་འབྲས་མཐུ་ཆུང་འཇུ་དཀའ།
གཉིས་པ་མ་བྱིན་ལེན་གྱི་གཞི་གཞན་གྱི་རྫས། འདུ་ཤེས་ཉོན་མོངས། ཀུན་སློང་འབྲལ་འདོད།
སྦྱོར་བ་པོ་རང་གཞན། ངོ་བོ་འཕྲོག་རྐུ་བྲེ་སྲང༌། མཐར་ཐུག་ཐོབ་བློ། བླ་མ་མཆོད་རྟེན་
དགེ་འདུན་བཀྲེན་པ་ལྕི། རྣམ་སྨིན་ངན་སོང་གསུམ། བྱེད་པ། ཉུང་བ་དབུལ་ཞིང་དགྲ་
དང་འཕྲད་པ། དབང་སད་སེར་ཐན་པ་མུ་གེ་སོགས། གསུམ་པ་ལོག་གཡེམ་གྱི་གཞི། གཞི་
ལ་ཡུལ་བླ་མ་སོགས། དུས་ཟླ་སྦྲུམ་མ་སྡུག་བསྔལ་དུས་ཆེན་ཉིན་མོ་སོགས། འདུ་ཤེས་ཉོན་
མོངས། ཀུན་སློང་སྤྱོད་འདོད། མཐར་ཐུག་གཉིས་སྦྱར། བླ་མ་མཆེད་གྲོགས་ཀྱི་ཆུང་མ་
དགེ་སློང་མ་ལ་སོགས་ལྕི། རྣམ་སྨིན་ངན་སོང་གསུམ། བྱེད་པ་མྱོང་བ་མི་མཛེས་ཤིང་དགྲ་
དང་འཕྲད། དབང་བཤང་ལྕི་འདམ་རྫོབ། རྫུན་གྱི་གཞི་མཐོང་ཐོས་སོགས་འདུ་ཤེས་བསྒྱུར་
བ། ཉོན་མོངས། ཀུན་སློང་བསྒྱུར་ཏེ་སྨྲ་འདོད། སྦྱོར་བ་ངག་གམ་རྣམ་འགྱུར། མཐར་
ཐུག་དོན་གོ་བ། བླ་མ་དགེ་འདུན་མི་ཆོས་བླ་མ་ལྕི། རྣམ་སྨིན་ངན་སོང་གསུམ། བྱེད་པ་
མྱོང་བ་བསྐུར་མང་བསླུ་བ། དབང་ལས་དང་འབྱོར་བ་མི་བརྟན་འཇིག་རྒྱུ་མང་བ། གཉིས་
པ་ཕྲ་མའི་གཞི་མཐུན་མི་མཐུན། འདུ་ཤེས་ཉོན་མོངས། ཀུན་སློང་དབྱེ་འདོད། སྦྱོར་བ་
བདེན་རྫུན་སྙན་མི་སྙན། མཐར་ཐུག་དོན་གོ བླ་མ་དགེ་འདུན་ཕ་མ་སོགས་ལྕི། རྣམ་སྨིན་
ངན་སོང་གསུམ། བྱེད་པ། མྱོང་བ་འཁོར་མི་འདུམ་རྒོལ་བ། དབང་མཐོ་དམན་ངམ་གྲོག་
གཡང་ས། གསུམ་པ་ཚིག་རྩུབ་ཀྱི་གཞི་མནར་སེམས་སྐྱེ་བའི་ཡུལ། འདུ་ཤེས། ཉོན་མོངས།
ཀུན་སློང་རྩིབ་མོ་སྨྲར་འདོད། སྦྱོར་བ་རིགས། སྤྱོད་ལམ་སོགས། མཐར་ཐུག་དོན་གོ
བླ་མ་ཕ་མ་འཕགས་པ་ལྕི། རྣམ་སྨིན་བྱེད་པ། མྱོང་བ་མི་སྙན་པ་ཐོས་པ་འཐབ་ཚིག་དབང་
སྡོང་ཚེར་རྡོ་གསེག་མི་བདེ་བ་ སོགས། བཞི་བ་ངག་འཁྱལ་གྱི་གཞི་དོན་མེད། འདུ་ཤེས།
ཉོན་མོངས། ཀུན་སློང་འབྲལ་མེད་སྤུར་འདོད། སྦྱོར་བ་སྨྲ་རྩོམ། མཐར་ཐུག་སྨྲས་ཟིན།
མོ་ཁ་ཤགས་དམག་རྐུན་གཞན་བསྐུལ་ལྕི། རྣམ་སྨིན། བྱེད་པ། མྱོང་བ་ཚིག་མི་བཙུན་པ་
སྤོབས་པ་མ་ངེས། དབང་སོ་ནམ་བྱས་ཀྱང་མི་སྨིན་དུས་ཚིགས་ལོག་པ། གསུམ་པ་ཡིད་ལས་
གསུམ་ལས། དང་པོ་བརྣབ་སེམས་ཀྱི་གཞི་གཞན་གྱི་ནོར་ལོངས་སྤྱོད། འདུ་ཤེས། ཉོན་
མོངས་ པ། ཀུན་ སློང་ འདོད་ པ། སྦྱོར་ བ་ རྩོལ་ བྱས། མཐར་ ཐུག་ གྱུར་ ཅིག་ སྙམ་ པ།
མཆོད་རྟེན་དཀོར་མཁས་པ་རྒྱལ་པོ་བཤེས་ཁེ་ལྕི། རྣམ་སྨིན། བྱེད་པ། མྱོང་བ་བསམ་པ་
མི་འགྲུབ་མི་འདོད་ཐོག་ཏུ་འབབ། དབང་ལོ་ཏོག་གནས་དུས་ངན་པའི་སྡུག་བསྔལ། གཉིས་



སྔོན་འགྲོའི་རྩ་ཚིག་བཞུགས་སོ། །
པ་ གནོད་སེམས་ གཞི། མནར་འདོད་སེམས་ ཅན། འདུ་ ཤེས་ཉོན་མོངས། ཀུན་སློང་
བརྡེག་པ་སོགས། སྦྱོར་བ་རྩོལ་བ་བྱས་པ། མཐར་ཐུག་ཐག་བཅད་པ། བླ་མ་ཕ་མ་སྡུག་
བསྔལ་ པ་ བཤགས་ པ་ བྱེད་ པ་ ལྕི། རྣམ་ སྨིན། བྱེད་ པ། མྱོང་ བ་ འཇིགས་ འཚེ་ མང་།
དབང་ནད་ཡམས་འཁྲུགས་པ། རྒྱལ་པོ་སྟག་སེང་ཆོམ་རྐུན་སོགས། གསུམ་པ་ལོག་ལྟའི་གཞི།
ཡོད་པ། འདུ་ཤེས། ཉོན་མོངས། ཀུན་སློང་སྐུར་འདོད། སྦྱོར་བ་ལས་འབྲས་མི་ལྡན་
པར་ལྟ་བ། མཐར་ཐུག་ཐག་བཅད་པ། ལས་འབྲས་མེད་ལྟ་སོགས་ལྕི། རྣམ་སྨིན། བྱེད་
པ། མྱོང་བ་ཡང་དག་ལ་རྨོངས། གཡོ་སྒྱུ་འཁྲུགས་པ། དབང་འབྱོར་ཉུང་ སྡུག་བསྔལ་
སྐྱབས་དང་དཔུང་མེད་སོགས། གཉིས་པ་ཤིན་ཏུ་ལྕི་བ་བདུན་ལས། དང་པོ་ལས་ལམ་བཅུའི་
སྔ་ཕྱི། གཉིས་པ་སོ་སོའི་ནང་གསུམ་པ་མཚམས་མེད་སོགས། བཞི་བ་ཁ་ན་མ་ཐོ་བ་བཅུ་
གཉིས་སམ་བཅུ་དྲུག ལྔ་བ་ལོག་པ་བརྒྱད། དྲུག་པ་ཡུལ་གཉན་པོ་ལ་གནོད་པ་ཆུང་ངུ་བྱས་
པ་ལྷག་པར་དགེ་འདུན། དགེ་འདུན་གྱི་རྫས། དགེ་འདུན་ལ་བསྔོས་པའི་མེ་ཏོག་ཙམ་བླངས་
པ་ལས་ཡན་ལག་གཏུབ་པ། སེམས་ཅན་རྣམས་བཙོན་དུ་འཕང་བ་ལས་བྱང་སེམས་ལ་རྒྱབ་
བསྟན་པ། བདོག་པ་འཕྲོག་པ་ལས་བྱང་སེམས་སྨད་པ། མཆོད་རྟེན་མང་པོ་བསྲེག་པ་ལས་
བྱང་སེམས་ལ་གནོད་སེམས་དང་མི་སྙན་པ་བརྗོད་པ་ངན། འཛམ་གླིང་གང་པའི་སེམས་ཅན་
གྱི་བདོག་པ་འཕྲོག་པ་ལས་བྱང་སེམས་ཀྱི་སྦྱིན་པའི་བར་ཆད་བྱས་པ་ལྕི། མི་དགེ་བཅུ་ལྡན་གྱི་
ལོ་བརྒྱའི་སྡིག་པ་ལས། ཚུལ་འཆལ་གྱིས་དད་ཟས་ཞག་གཅིག་སྤྱད་པ་ལྕི། བདུན་པ་རྒྱལ་པོ་
ལ་གདམས་པའི་རྣམ་གྲངས་དུ་མ། གསུམ་པ་ལ་དྲུག་ལས། དང་པོ་མི་དགེ་པའི་ལས་སྡུག་
བསྔལ་འབྱུང་བ་སོགས། གཉིས་པ་འཕེན་བྱེད་དང་རྫོགས་བྱེད། གསུམ་པ་ལས་སྟོབས་ཆེ་
ཆུང༌། བཞི་བ་མྱོང་པར་ངེས་མ་ངེས་གཉིས། ལྔ་བ་མཐོང་ཆོས་མྱོང་འགྱུར། སྐྱེས་ནས་
ལམ་གྲངས་གཞན། དྲུག་པ་ལས་མང་པོ་ཡོད་ན་ཇི་ལྟར་སྨིན་ཚུལ། གཉིས་པ་ལ་བདུན་ལས།
དང་པོ་སྤང་བྱ་སྤོང་ཚུལ་བཅུ་ལ་གཞི་བསམ་པ་སྦྱོར་བ་མཐར་ཐུག གཉིས་པ་བསྒྲུབ་བྱ་བཅུ།
གསུམ་པ་བསླབ་བྱ་བཅུ། བཞི་བ་རྣམ་སྨིན་བྱེད་པ་མྱོང་བ་དབང་འབྲས་བཞི། གཉིས་པ་
ཤིན་ཏུ་ལྕི་བའི་ལས་དྲུག་ལས། དང་པོ་སེམས་ཅན་ལ་མི་བདེ་སྦྱིན་པ་ལས་བྱང་སེམས་ལ་བལྟས་
པ། གཉིས་ པ་ བྱང༌ སེམས་ ཀྱིས་ མང་ པོ་ མཆོད་ པ་ ལས། རབ་ བྱུང༌ བྱང་ སེམས་ ལྷག་ པ།
གསུམ་པ་སྦྱིན་པ་ལས་ཆོས་སྦྱིན། མཆོད་པ་ལས་སྒྲུབ་པའི་མཆོད་པ། བཞི་བ་སེམས་ཅན་
ཐམས་ཅད་ཀྱི་མཆོད་པ་རྒྱ་ཆེན་པོ་ལས། བྱང་སེམས་ཀྱི་མེ་ཏོག་ཙམ་མཆོག་ཡིན། ལྔ་བ་བྱང་
ཤར་འཇིག་རྟེན་དུ་བསྐལ་བའི་ཚུལ་ཁྲིམས་ལས། ཞིང་འདིར་སྣ་རེ། བསྟན་པ་ལ་སྐྱོན་ཞུགས་
མ་ཞུགས། དྲུག་པ་ཞིང་རབ་བྱུང༌། སངས་རྒྱས་བླ་མ་སོགས། གསུམ་པ་ཕན་ཡོན་མཆོག་
– 5 —



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཏུ་ཆེ་བའི་སྐོར་ཚན་བཅུ་གསུམ། བཞི་བ་དགེ་བ་ཕྲ་མོ་ཙམ་ཁྱད་དུ་མི་གསོད་པ། ལྔ་བ་རང་
བཞིན་མེད་རྟོགས་ཀྱིས་ཟིན་མ་ཟིན། དྲུག་པ་འབྲས་བུ་ཐོབ་ཚུལ། བདུན་པ་ལས་དང་འབྲས་
བུ་ བདེན་ ཚུལ། འཁོར་ བའི་ ཉེས་ དམིགས་ ལ་ ས་ བཅད་ དྲུག ཡང་ སོས། ཐིག་ ནག
བསྡུས་འཇོམ། ངུ་འབོད། ངུ་འབོད་ཆེན་པོ། ཚ་བ། རབ་ཏུ་ཚ་བ། མནར་མེད་དང་
བརྒྱད། གཉིས་པ་མེའི་ཚ་ཁྱད། གསུམ་པ་ཚེ་ཚད། གཉིས་པ་ཉེ་འཁོར་བ། མེ་མུར་
འོབས། རོ་མྱག་འདམ། སྤུ་གྲིའི་ ཐང་། རལ་གྲི་ལོ་མའི་ཚལ། ཤལ་མ་ལིའི་རི་དང༌།
སྡོང་བོ། ཆུ་ཀློང་རབ་མེད། གྲང་དམྱལ་བརྒྱད་ནི། ཆུ་བུར་ཅན། ཆུ་བུར་རྡོལ་བ། སོ་
འཐམ་པ། ཨ་ཆུ་ཟེར་བ། ཀྱེ་ཧུད་ཟེར་བ། ཨུཏྤལ་ལྟར་གས་པ། པདྨ་ལྟར་གས་པ། །
པདྨ་ཆེན་པོ་ལྟར་གས་པ། དེར་སྐྱེ་བའི་རྒྱུ། གཉིས་པ་ཚ་ཚད། བཞི་བ་ཉི་ཚེ་བ། སྒོ་དང་
ཀ་བ་ཐབ་དང་ཐུག་པ་སོགས། ལྔ་བ་རྡོ་རྗེ་དམྱལ་བ་དང་། དམྱལ་བ་ཤམ་བྷ་ལ། དྲུག་པ་
ལུས་ཚད། རང་རྒྱུད་ལ་བརྟགས་ཏེ་ནན་ཏན་བསྐྱེད་པ། གཉིས་པ་ཡི་དྭགས་ལ། སྐྱེ་བའི་
རྒྱུ། ཕྱི་སྒྲིབ། ནང་སྒྲིབ། ཟས་སྒོམ། སྒོས་ཁུར། ཚེ་ཚད། དཔེ་དང་བཅས་ པ།
གསུམ་པ་དུད་འགྲོ་ལ། རྒྱུ། བྱིང་བ་དང་། ཁ་འཐོར་པ། ཚེ་ཚད། བཞི་བ་མིའི་སྡུག་
བསྔལ་ལོ། རྩ་ བའི་ སྡུག་བསྔལ་ གསུམ། སྐྱེ་ རྒ་ན་འཆི། ལྔ་ བ་ ལྷ་ མིན་ལ་ འཐབ་རྩོད། །
དྲུག་པ་ལྷ་ལ། འཆི་འཕོ་ལྟུང་བྱེད། འཁོར་བ་ནས་སྔར་བདེ་སྡུག་ཐམས་ཅད་མྱོང་བ་སོགས།
སྐྱབས་འགྲོ་ལ། ས་བཅད་བརྒྱད་ལས། དང་པོ་ཁྱད་པར་ལ་གསུམ་ལས། སྐྱེས་བུ་ཆུང་
འབྲིང་ཆེ་གསུམ་གྱི་བསམ་པ། གཉིས་པ་དབྱེ་བ་ལ་སོ་སྐྱེས་དང་ཕྱི་རོལ་བ་དང༌། སྐྱབས་
དཀོན་མཆོག་གསུམ་ངོས་འཛིན་ཚུལ། གསུམ་པ་སྐྱབས་ཡུལ་ལ་གདན་དང་འོད་ཟེར་སྐྱབས་
ཡུལ་ སོགས་དང༌། རིགས་ དྲུག་ གི་ སེམས་ ཅན་ སྒོམ་ པ། བཞི་ བ་ སྐྱབས་ སུ་ འགྲོ་ ཚུལ་ ལ།
ཐུན་མོང་ཐེག་པའི་ལུགས་དང༌། དགོས་ཀྱི་ལུགས་གཉིས། སྐྱབས་སུ་སོང་བའི་ཚད། ལྔ་བ་
ཕན་ཡོན། དྲུག་པ་བསླབ་བྱ་ལ། སངས་རྒྱས་ཆོས་དགེ་འདུན། བླ་མ་ཡི་དམ་མཁའ་འགྲོ།
སྐུ་གསུམ་ཐུན་མོང་གི་བསླབ་བྱ། སེམས་བསྐྱེད་ལ་ས་བཅད་གསུམ། དང་པོ་ཚད་མེད་བཞི་
ནི། བཏང༌སྙོམས། བྱམས་པ། སྙིང་རྗེ། དགའ་བ་བཞིའོ། ། གཉིས་པ་ལ་གསུམ།
དང་པོ་ལྷག་སེམས། སྨོན་པ། འཇིགས་པ། དེད་དཔོན། གྲུ་བ། རྫི་བོ། སྡོམ་པ་
ལེན་ ཚུལ། ཕན་ ཡོན། དབྱིངས་ རིག་ མའི་ སྒོ་ ནས་ སེམས་ བསྐྱེད་ ཚུལ། བསྡུ་ རིམ།
བསླབ་བྱ་ལ་མཉམ་པ་བརྗེ་བ། གཅེས་པར་འཛིན་པ། སྦྱིན་པ་བཞི། ཚུལ་ཁྲིམས་གསུམ།
བཟོད་པ་གསུམ། བརྩོན་འགྲུས་གསུམ། བསམ་གཏན། ཤེས་རབ། སྒྱུ་མའི་དཔེ་བརྒྱད།
ཐབས་ཤེས། ཚོགས་གཉིས། དབྱིངས་རིག་མའི་འགྲེལ་བ། རྡོར་སེམས་སྒོམ་བཟླས་ལ་
— 6



སྔོན་འ གྲོའི་རྩ་ཚིག་བཞུགས་སོ། །
གསུམ་ལས། དང་པོ་རྒྱུ་མཚན། གཉིས་པ་བསྐྱེད་ཚུལ། རྟེན་གྱི་སྟོབས། སུན་འབྱིན་
པའི་ སྟོབས། སླར་ ལྡོག་ པའི་ སྟོབས། གཉེན་པོ་ཀུན་ཏུ་སྤྱོད་པའི་ སྟོབས། བདུད་རྩི་
འབེབས་སྦྱངས། འོད་ཞུ་ ཚད། གསུམ་པ་ལ་གཉིས་ལས། དང་པོ་རིགས་ལྔའི་ སེམས་
དཔའ། དུག་ལྔ་ཤས་ཆེ་བའི་དངོས་གཉེན། ཁ་དོག གནས་ལྔ། ཧེ་རུ་ཀའི་སྒོམ་བཟླས།
གྲངས། ཕན་ཡོན། གཉིས་ པ་ སྟོབས་བཞིའི་བཤགས་པ། གཞན། རྟེན་དབང་སུན་
འབྱིན་མྱོང་བ་རྒྱུ་མཐུན། གཉེན་པོ་རྣམ་སྨིན། སླར་ལྡོག་བྱེད་པ་རྒྱུ་མཐུན། ཡིག་བརྒྱའི་
འགྲེལ་བ། མཎྜལ་ལ་གསུམ། དང་པོ་སྔོན་འགྲོ། གཉིས་པ་ལ་ཕྱི་ནང་གསང་བ་ངོ་བོ་ཉིད།
བསྡུ་ རིམ་ཚད་ ཞིང་ དངོས་པོ་བསམ་སྦྱོར། གསུམ་པ་ ཀུ་ སཱ་ལིའི་ ཚོགས་ བསགས། ཆོས་་་་
དབྱིངས་རང་བྱུང་མའི་འགྲེལ་བ། བླ་མའི་རྣལ་འབྱོར་ལ་གསུམ་ལས། དང་པོ་ངོས་འཛིན་
ཚུལ། བརྒྱུད་པ་དྲུག་བསྐྱེད་ཚུལ། ཡན་ལག་བདུན་པ། གསོལ་འདེབས་དེ་ལ་བརྟེན་པའི་
དམིགས་བཟླས་གཞན། རྟགས་ཚད་དབང་བཞི་ལེན་པ། འོད་ཞུ། ཕན་ཡོན། འཁོར་
འདས་རུ་ཤན་ལ་གཉིས་ལས། དང་པོ་རི་ཁྲོད་དུ་གནང་བ་ཞུ་བ། རིགས་དྲུག་བར་དོ། ཞི་
བ་ཁྲོ་བོ། གཉིས་པ་ལུས་ངག་ཡིད་གསུམ་སོ་སོར་དབྱེ་བ། གསུམ་པ་རིགས་དྲུག་དང་ཞི་ཁྲོ་
སྦགས་པ། ཞར་ལ་སྤྲོས་ཆུང་གི་ཉམས་ལེན། ཆད་རྟགས་དགོས་པ། གཉིས་པ་ལ་གསུམ། །
རིགས་དྲུག་གི་ ས་བོན་སྦྱངས་པ། ས་བོན་དྲུག་ལ་སྦྱོང་བྱེད། སངས་རྒྱས་དྲུག་གི་སྙིང་པོ།
རླུང་མེ་སོ་སོའི་སྔགས། བདུད་རྩི་འབེབས་པ། དགོས་པ། ལུས་ངག་ཡིད་གསུམ་གྱི་སྔོན་
འགྲོ་ ལ་ གསུམ་ ལས། དང༌ པོ་ རྡོ་ རྗེ་ འདུག་ སྟངས་ ལངས་ འདུག་ གཉིས། མཚོན་ དོན།
དགོས་པ། རྟགས། དམིགས་པའི་བྱེ་བྲག་གཞན། གཉིས་པ་ཕྱི་སྣང་བ། ནང་ཕུང་པོ་ལ་
རྒྱས་གདབ་པ། ཕྱི་སྣང་བ་ནང་ཕུང་པོ་ལ་རྩལ་སྦྱངས་པ། མཉེན་བཙལ། ཤིང་བུ་ཧཱུཾ།
དམར་ ནག དམིགས་ རྟེན་ རི་ སོགས། ལམ་ཞུགས་ ཡུལ་ ཕྱོགས་ ལྗང་ གུ་ ཧཱུཾ་ སྔོན་ པོ་ ཚད།
དགོས་པ། གསུམ་པ་སེམས་ལ་ གསུམ། བྱུང་གནས་འགྲོ་གསུམ། དགོས་པ། འཚོལ་
ལུགས་གཞན་ནོ། །
ཞེས་པ་འདི་ནི་དགེ་སློང་པདྨ་དབང་ཕྱུག་དང་སྔགས་འཆང་འཇམ་དབྱངས་སོགས་ཁྲིད་པ་དུ་མས་བསྐུལ་
ངོར། ཆོས་དབྱིངས་སྟོབས་ལྡན་རྡོ་རྗེས་རང་ལོ་ཉེར་ལྔའི་སྟེང་གཡང་སྟེང་དོན་གཉིས་ལྷུན འགྲུཔ ཤ ས ཀོ
ལྡན་ཡོངས་ལ་ཕན་ཕྱིར་སྦྱར་པའོ། །སརྦ་མངྒ་ལཾ། །
— 7 –



༽ ༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
བཤེས་གཉེན་བསྟེན་ཚུལ་གྱི་ཁྲིད་ཡིག་དགེ་ལེགས་འབྱུང་གནས་བཞུགས་སོ། །
༄༅། ། རྡོ་རྗེའི་སྐུ་བརྙེས་པདྨ་འབྱུང་གནས་ཀྱིས། ། རྡོ་རྗེ་ཐེག་པའི་ལམ་གྱི་ལུས་ཅན་
རྣམས། ། རྡོ་རྗེ་འཛིན་པའི་ས་རུ་དགོད་པ་ལ། །རྡོ་རྗེའི་ཐུགས་དམ་བརྟན་དེ་གཙུག་ན་
རྒྱལ། །རྡོ་རྗེ་འཆང་དབང་རྩ་བརྒྱུད་བླ་མ་དང༌། ། རྡོ་རྗེ་གཞོན་ནུ་ཡི་དམ་དཀྱིལ་འཁོར་ལྷ། །
རྡོ་རྗེ་མཁའ་འགྲོ་མ་སྲིང་རྒྱ་མཚོ་དང༌། །རྡོ་རྗེའི་བཀའ་གཏེར་སྲུང་མར་བཅས་ལ་འདུད། །རྡོ་
རྗེའི་ཚིག་རྐང་རྩ་བའི་འགྲེལ་བཤད་འདི། །རྡོ་རྗེ་སློབ་མའི་དོན་དུ་སྤེལ་བ་ལ། །རྡོ་རྗེའི་གཡར་
དམ་གཉན་ལས་མི་གཡེལ་བའི། །རྡོ་རྗེ་སྲུང་མའི་བཀའ་ཡིས་གནང་བ་སྩོལ། །རྡོ་རྗེའི་ལྗགས་
ཀྱི་དབང་པོ་མ་མཆིས་ཀྱང༌། །རྡོ་རྗེ་སློབ་དཔོན་མན་ངག་ལ་བརྟེན་ནས། །རྡོ་རྗེ་འཆང་དབང་
ལམ་གྱི་རིམ་པའི་ཁྲིད། ། རྡོ་རྗེའི་འཕྲེང་བ་བརྗོད་པར་དམ་བཅའོ། །
དེ་ལ་འདིར་སྟོན་པ་ཐམས་ཅད་ཀྱི་སྤྱི་མྱེས། དཔལ་ཀུན་ཏུ་བཟང་པོ་དེ་ཉིད་ཀྱིས་གདུལ་
བྱའི་ཁམས་དང་དབང་པོའི་བྱེ་བྲག་གིས་འདུལ་བྱེད་ཀྱི་སྟོན་པ་དང་ཆོས་ཀྱི་རྣམ་གྲངས་དུ་མ་ཞིག་
བསྟན་ཀྱང་། བསྡུ་ན་རྒྱུ་འབྲས་ཀྱི་ཐེག་པ་བརྒྱད་དང་ཁྱད་པར་ཐེག་པ་ཐམས་ཅད་ཀྱི་སྙིང་པོ་
བསྟན་པ་ཐམས་ཅད་ཀྱི་རྩ་བ། གྲུབ་མཐའ་ཐམས་ཅད་ཀྱི་ཡང་རྩེ། རྒྱུད་ཐམས་ཅད་ཀྱི་རྒྱལ་
པོ། ལུང་ཐམས་ཅད་ཀྱི་གལ་མདོ། མན་ངག་ཐམས་ཅད་ཀྱི་གཞི་མ། རྒྱལ་བ་ཐམས་ཅད་
ཀྱི་དགོངས་པ། ཟབ་ལམ་ཐམས་ཅད་ཀྱི་སྙིང་ཁུ། གསང་བ་ལས་ཀྱང་ཆེས་གསང་བ། ཡང་
གསང་རྨད་དུ་བྱུང་བ། རྩོལ་མེད་ཨ་ཏི་ཡོ་ག་འདི་ཉིད་གང་ཟག་དབང་པོ་ཡང་རབ་རྣམས་ཀྱི་
དོན་དུ་བསྟན་པ་ཡིན་ལ། དེ་ལ་སྔོན་འགྲོ་དངོས་གཞི་རྗེས་གསུམ་ལས། དང་པོ་སྔོན་དུ་འགྲོ་
བ་རྣམས་ཀྱི་ནང་ཚན་བཤེས་གཉེན་བསྟེན་ཚུལ་ལ་ཡང་གཉིས་ལས། །
དང་པོ་བླ་མ་སློབ་མའི་མཚན་ཉིད། བླ་མ་ལ་བླང་བྱ་དང་དོར་བྱ་གཉིས་ལས། དང་པོ་
ཀློང་གསལ་ལས། མཚན་ཉིད་ལྡན་པའི་བླ་མ་ཡིས། ། དབང་བསྐུར་བས་ནི་སྡུག་བསྔལ་
གྲོལ། ། ཞེས་གསུངས་པ་ལྟར། འདི་ཕྱིའི་ལེགས་ཚོགས་ཐམས་ཅད་ཀྱི་རྩ་བ། བླ་མ་མཚན་
ཉིད་ཐམས་ཅད་ཚང་བ་ཞིག་བཙལ་བ་ཤིན་ཏུ་གལ་ཆེ། དཔེར་ན་ལམ་ཐག་རིང་བོར་འགྲོ་ཚེ་
ལམ་དེའི་རྒྱུས་གསལ་ཞིང་གཅན་གཟན་དང་དགྲའི་འཚེ་བ་མཐའ་དག་ལས་ཐབས་ཀྱིས་བསྒྲལ་
— 8 —



བཤེས་གཉེན་བསྟེན་ཚུལ་གྱི་ཁྲིད་ཡིག་དགེ་ལེགས་འབྱུང་གནས་བཞུགས།
ཏེ་གང་འདོད་པའི་སར་སྐྱེལ་ནུས་པ་ཞིག་ལ་བསྟེན་དགོས་པ་ལྟར། ཐེག་པ་ཆེ་ཆུང་གི་ལམ་གང་
དང་གང་ཉམས་སུ་ལེན་ཡང་ལམ་དེ་དང་ དེའི་ཡན་ལག་ཐམས་ ཅད་ལ་མཁས་པ་ཞིག་ བསྟེན་
དགོས་ཏེ། ཐ་ན་ཡི་གེ་འབྲི་ཀློག་སོགས་ཀྱང་སློབ་དཔོན་མཁས་པ་ཞིག་ལ་གཏུག་དགོས། དེ་
བཞིན་དུ་བཟོ་རིག་པ་སོགས་ཐུན་མོང་རིག་པའི་གནས་ལྔ་སློབ་ཀྱང་སུ་ཡིན་གྱིས་མི་ཆོག་པ་ལྟར།།
ཐེག་པ་ཐམས་ཅད་ཀྱི་རྩེ་རྒྱལ་འོད་གསལ་རྫོགས་པ་ཆེན་པོའི་ལམ་ཚུལ་བཞིན་ཉམས་སུ་ལེན་པ་ལ།
ཐོག་མར་ཐུན་མོང་ཐེག་པའི་ལམ་ལ་སློབ་དགོས་པས། ལམ་དེ་ཚུལ་བཞིན་དུ་སྟོན་པའི་བཤེས་
གཉེན་རབ་ནི། ཐེག་པ་ཆེན་པོའི་མདོ་སྡེ་རྒྱན་ལས། བཤེས་གཉེན་དུལ་བ་ཞི་བ་ཉེར་ཞི་བ། །
ཡོན་ཏན་ལྷག་པ་བརྩོན་བཅས་ལུང་གིས་ཕྱུག ། དེ་ཉིད་རབ་ཏུ་རྟོགས་པ་སྨྲ་མཁས་ལྡན། །
བརྩེ་བའི་བདག་ཉིད་སྐྱོ་ངལ་སྤངས་ལ་བསྟེན། ། ཞེས་གསུངས་པ་ལྟར། དུལ་བ་ཚུལ་ཁྲིམས་
ཀྱི་བསླབ་པ། ཞི་བ་ཏིང་ངེ་འཛིན་གྱི་བསླབ་པ། ཉེ་བར་ཞི་བ་ཤེས་རབ་ཀྱི་བསླབ་པ། སློབ་
མ་ལས་ཡོན་ཏན་ལྷག་པ། བརྩོན་འགྲུས་དང་བཅས་པ། ལུང་གི་ཡོན་ཏན་གྱི་ཚོགས་ཀྱིས་
ཕྱུག་པ། དེ་ཁོ་ན་ཉིད་རྟོགས་པ། ཆོས་སྨྲ་མཁས་པ། ཐུགས་བརྩེ་ཆེན་པོ་དང་ལྡན་པ། །
ཆོས་འཆད་པ་ལ་སྤྲོ་ཞིང་སྐྱོ་ངལ་སངས་པ་སྟེ། ཡོན་ཏན་བཅུ་དང་ལྡན་པ་ཞིག་གལ་ཆེ། དེའི་
ནང་ནས་ཀྱང་བསླབ་པ་གསུམ་དེ་ཁོ་ན་ཉིད་རྟོགས་པ་བརྩེ་བ་དང་ལྔ་ཤིན་ཏུ་གཙོ་ཆེ་ཞེས་པུ་ཏོ་
བས་གསུངས་སོ། ། ཁྱད་པར་ཐུན་མོང་མ་ཡིན་པ་རྡོ་རྗེ་ཐེག་པའི་ལམ་གྱི་དབང་ལུང་མན་ངག་
སོགས་སྟོན་པའི་བླ་མ་ནི། ཨ་ཏི་བཀོད་པ་ཆེན་པོ་ལས། མཁས་ཤིང་བྱ་བ་བྲལ་བ་དང༌། །
ཆོས་ཉིད་དོན་ལ་ཚད་ཕེབས་དང་། ། འདོད་པའི་དོན་ལ་རྨོངས་པ་མེད། ། གསང་སྔགས་བླ་
མའི་མཚན་ཉིད་དོ། ། ཞེས་གསུངས་པས། སྤྱིར་ཐེག་པ་ཆེ་ཆུང་གི་ཆོས་ཐམས་ཅད་ལ་མཁས་
ཤིང་གཞན་ལ་སྟོན་པ། ཁྱད་པར་གསང་སྔགས་རྡོ་རྗེ་ཐེག་པ་ལ་མཁས་ཤིང་བསྐྱེད་རྫོགས་ལ་
རྟགས་ ཐོན་ པ། བདག་འཛིན་དང་མངོན་ཞེན་ཆུང་ཞིང་འཇིག་རྟེན་གྱི་བྱ་བ་བཏང་ནས་
གཅིག་པུར་དབེན་པར་བཞུགས་པ་ལ་དགྱེས་པ། མངོན་སུམ་སྙིང་ཏིག་གི་དོན་ལ་མཁས་ཤིང་
ལྟ་སྒོམ་སྤྱོད་གསུམ་ལ་གྲོལ་རྟགས་ཐོན་པ། འདི་ཕྱི་བར་དོ་གསུམ་གང་རུང་དུ་གྲོལ་བའི་ཚད་
དང་ལྡན་ཞིང་གཞན་ལ་སྐྱོ་ངལ་མེད་པའི་བྱང་ཆུབ་ཀྱི་སེམས་མངའ་བ། མཁྱེན་རབ་ཀྱི་རླབས་
ཆེ་བས་གདུལ་བྱ་ལ་གང་འདོད་ཀྱི་ཆོས་སྟོན་ཅིང་ང་རྒྱལ་དང་རློམ་སེམས་མེད་པ་སོགས་ཡོན་ཏན་
དུ་མ་དང་ལྡན་པ་ཞིག་ཅི་ནས་ཀྱང་བཙལ་དགོས། དེ་ལྟ་བུ་དང་འཕྲད་པ་ཡིད་བཞིན་གྱི་ནོར་
བུ་ལས་ཀྱང་ལྷག་སྟེ་གནས་སྐབས་སུ་ལེགས་པ་ཐམས་ཅད་འགྲུབ་ཅིང་། མཐར་ཐུག་སངས་
རྒྱས་ཀྱི་གོ་འཕང་མྱུར་དུ་འཐོབ་པར་འགྱུར་བས་བླ་མ་དགེ་བའི་བཤེས་གཉེན་མཚན་ཉིད་ཐམས་
ཅད་ཚང་བ་ཞིག་བཙལ་བ་གལ་ཆེ། གཉིས་པ་བསྟེན་དུ་མི་རུང་བ་སྤང་བྱའི་བླ་མ་ནི། རིག་པ་
9 –



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རང༌ ཤར་གྱི་རྒྱུད་ལས། མི་ཤེས་ང་རྒྱལ་ཆེན་པོ་དང་། ། བླུན་རྨོངས་ཚིག་ ཕྱིར་འབྲང་བ་
དང༌། །གསང་སྔགས་དོན་ལ་མི་དགོངས་དང༌། །གཞན་གྱི་ཞེ་གཅོད་ཁེངས་ཚིག་སྨྲ། ། ལོག་
པའི་ལམ་དུ་ཞུགས་པ་དང་། །དབང་གི་དཀྱིལ་འཁོར་ཞལ་མ་མཐོང་། །དམ་ཚིག་འཆལ་བར་
གྱུར་པ་དང༌། ། དྲིས་པ་དག་ལ་ལན་མི་ཐེབས། ། ཐོས་ཆུང་ང་རྒྱལ་ཆེ་བ་ཡི། ། སློབ་དཔོན་
མ་བརྟགས་སློབ་མའི་བདུད། །ཅེས་གསུངས་པས་སྔར་བསྟན་པའི་ཡོན་ཏན་དེ་རྣམས་དང་མི་
ལྡན་ཞིང་། ཁྱད་པར་དུ་ཐེག་པ་ཆེ་ཆུང་གི་ཆོས་ཀྱི་ཚིག་དོན་ལེགས་པར་མི་ཤེས་ཤིང་། ཐོས་
བསམ་སྒོམ་པ་ཕྱོགས་རེ་ཙམ་གྱིས་ཁེངས་ཤིང་ང་རྒྱལ་ཆེ་བ་དང་། རང་ཉིད་རྨོངས་པའི་ཚིག་གི་
ཕྱིར་འབྲང་ཞིང་དེ་ལ་ཡིད་ཆེས་པ་དང༌། གསང་སྔགས་ཀྱི་དོན་དཀྲུགས་པ་དང༌། གབ་པ་
དང༌། གཅུས་པ་རྣམས་ཚུལ་བཞིན་དུ་འབྱེད་པར་མི་ཤེས་པ་དང༌། རང་རྒྱུད་ངན་ཞིང་རབ་
ཏུ་མ་དུལ་བས་ཁེངས་ཤིང་གཞན་གྱི་ཞེ་གཅོད་པ་དང་། ལྟ་སྒོམ་སྤྱོད་པའི་དོན་ཕྱིན་ཅི་མ་ལོག་
པ་ཁོང་དུ་མ་ཆུད་པའི་ཚིག་རླབས་པོ་ཆེ་འབའ་ཞིག་སྒྲ་ཇི་བཞིན་པར་ཉམས་སུ་བླངས་པས་ལམ་
གོལ་ཞིང་འཁྱམས་ཏེ་ལོག་པ་ལ་ཞུགས་པ་དང་། བུམ་པ་ལ་སོགས་པ་ཐུན་མོང་དང་མཐུན་པའི་
དབང་དང༌། འོད་གསལ་ཡེ་ཤེས་ཀྱི་དབང་ལ་སོགས་པ་ཐུན་མོང་མ་ཡིན་པ་མངོན་སུམ་རིག་
པའི་རྩལ་དབང་གི་དཀྱིལ་འཁོར་རྫོགས་པར་མ་མཐོང་བ་དང༌། སྐུ་གསུང་ཐུགས་རྩ་བ་དང་
ཡན་ལག་གི་སྡོམ་པ་དང༌། དམ་ཚིག་ལ་མི་གནས་ཤིང་འཆལ་བ་དང་། འཁོར་གྱི་ཐེ་ཚོམ་གྱི་
དོན་བརྒལ་ཞིང་བརྟག་པ་ལ་སོགས་པའི་སྒོ་ནས་དྲིས་པ་ལ་དོན་དང་མཐུན་པའི་ལན་མི་ཐེབས་པ་
དང༌། ཐེག་པ་ཆེ་ཆུང་དང་གསང་སྔགས་ཕྱི་ནང་ལ་སོགས་པ་རང་དང་གཞན་གྱི་གྲུབ་པའི་
མཐའ་རྣམས་ལ་ཐོས་པ་ཆུང་བ་དང༌། ཐུན་མོང་གི་ཡོན་ཏན་དང་རིགས་དང་ནོར་ལ་སོགས་པ་
མངོན་པར་རློམ་ཞིང་རང་མཐོང་གི་ང་རྒྱལ་ཆེ་བ་སྟེ། ཡང་དག་པའི་སློབ་མ་ཐར་བར་འགྲོ་བ་
རྣམས་ཀྱི་བར་དུ་གཅོད་པའི་བདུད་ཡིན་པས་སྤང་དགོས་ཏེ། དཔེར་ན་ལོང་པ་བཤེས་མེད་
ཐང་སྟོང་དུ་འགྲོ་དུས་གྲོགས་སྨྱོན་པ་དང་འཕྲད་པ་ལྟར། ཕུགས་ སུ་ རང་ གཞན་གཉིས་ཀ་
འཕུང་བར་འགྱུར་བས་བློ་ལྡན་རྣམས་ཀྱིས་བརྟག་ཅིང་དཔྱད་ནས་བླ་མར་བསྟེན་པ་མ་གཏོགས་
ཁྱི་དང་གློ་བ་འཕྲད་པ་ལྟར་གང་བཟང་གི་སྒྲ་ཐོས་པ་ཙམ་གྱིས་བླ་མར་བསྟེན་པར་མི་རུང་ངོ༌། །
གཉིས་པ་སློབ་མའི་མཚན་ཉིད་ལ་གཉིས་ལས། དང་པོ་བླང་བྱའི་སློབ་མ་ནི། ཆགས་
སྡང་གི་ཕྱོགས་ལྷུང་མེད་པའི་གཟུ་བོར་གནས་པ། ལེགས་ཉེས་འབྱེད་པའི་བློ་གྲོས། ཆོས་ལ་
དོན་གཉེར་ཆེ་བའི་འདུན་པ། ཆོས་དང་ཆོས་སྨྲ་བ་ལ་གུས་པ། ཉན་ཚེ་ཡིད་གཏོད་པ་སོགས་
ཀྱི་ཡོན་ཏན་དང་ལྡན་དགོས་ཤིང་ཁྱད་པར་དུ། ཐལ་འགྱུར་ལས། དད་པ་ཤེས་རབ་ལྡན་པ་
དང༌། །མོས་ཤིང་འཁྲུལ་ནོར་མེད་པ་དང༌། །དབང་པོ་གསལ་ལ་བླ་མ་བསྟེན། །ལྟ་བ་སྒོམ་
– 10 ཡ



བཤེས་གཉེན་བསྟེན་ཚུལ་གྱི་ཁྲིད་ཡིག་དགེ་ལེགས་འབྱུང་གནས་བཞུགས།
པ་སྤྱོད་པ་ནི། །དད་པ་རབ་དང་བརྩོན་འགྲུས་ལྡན། །གཏོང་བར་ནུས་ཤིང་བླ་མར་གུས། །
བརྟུལ་ཞུགས་ལྡན་ཞིང་སྡིག་ལ་འཛེམ། །འགྱུར་མེད་རབ་ཏུ་བརྟན་པོས་འཛིན། ། ཞེས་དང་།
སློབ་དཔོན་ཆེན་པོས། དོན་ཁྲིད་ནོར་བུའི་སྙིང་པོ་ལས། བརྟགས་པའི་མཚན་ཉིད་ནི་བཅུ་
དགུ་དང་ལྡན་པ་སྟེ། དང་པོ་དད་པ་ཆེ་བས་ཆོས་ལ་མོས། བརྩོན་འགྲུས་ཆེ་བས་ཆོས་ལ་
བརྩོན། ཤེས་རབ་ཆེ་བས་ཚིག་དོན་ཐམས་ཅད་གོ འཛིན་ཆགས་མེད་པས་ཚེ་འདིའི་བྱ་བ་ལ་
མི་འཇུག ཕུ་དུད་ཆེ་བས་བླ་མ་ལ་ལུས་ངག་ཡིད་གསུམ་གྱིས་ཞབས་ཏོག་བྱེད། གསང་སྔགས་
ཀྱི་དོན་ལ་བློ་ངེས་པས་ཚུལ་བཞིན་དུ་སྤྱོད། རྟོག་པ་ཆུང་བས་གསང་སྔགས་ཀྱི་སྤྱོད་པ་ལ་
དངངས་སྐྲག་མི་སྐྱེ། གཡེང་བ་ཆུང་བས་བབས་ཀྱིས་ཆོས་ལ་གནན། དམ་ཚིག་གཙང་བས་
ཉེས་ལྟུང་མི་འབྱུང་། བསྒྲུབ་པ་ལ་བརྩོན་པས་དངོས་གྲུབ་མྱུར་དུ་ཐོབ། དད་པ་དང་སྙིང་རྗེ་
ཆེ་བས་ཆོས་ལས་མི་འགྱུར་ཞིང་འགྲོ་བ་ལ་ཕན་ཐོགས། གཏོང་ཕོད་ཆེ་བས་བླ་མ་དང༌ཊཱཀྐི་
མཉེས་ཤིང་ཚོགས་རྫོགས། རྒྱུད་དུལ་བས་ཉོན་མོངས་པ་བགས་ཀྱིས་ཆུང༌། སྡིག་པ་ལ་འཛེམ་
པས་རྣམ་སྨིན་གྱིས་མི་གོས། དབང་པོ་རྣོ་བས་ཆོས་དང་ཆོས་མིན་ཕྱེད། གསང་ཐུབ་པས་
བཀའ་ཆད་མི་འབྱུང༌། འགྱུར་བ་མེད་པས་ཆོས་དང་མི་འབྲལ། སྐྱོ་ཤས་ཆེ་བས་བློ་ཐུང༌། །
སྡུག་བསྲན་དང་སྙིང་རུས་ཆེ་བས་གྲུབ་རྟགས་ཐོན་པའོ། ། དེ་ནི་གསང་སྔགས་ཀྱི་སྣོད་དམ་པ་
ཡིན་པས་གདམས་པ་སྟོན་ནོ། ། ཞེས་གསུངས། ཁྱད་པར་དུ་དད་པ་དང༌། སྙིང་རྗེ་ཆེ་བ།
བློ་བརྟན་ཞིང་སྒྲུབ་པ་ལ་བརྩོན་པ། ཤེས་རབ་དང་དག་སྣང་ཆེ་བ། ཉོན་མོངས་པ་དང་ལོག་
རྟོག་ཆུང་བ། ཁོང་ཡངས་ཤིང་གཞུངས་བཟང་བ། གསང་ཐུབ་ཅིང་ངང་ཚུལ་བཟང་བ།
ཟོག་མེད་ཅིང་སྙིང་རུས་ཆེ་བ། འཇིག་རྟེན་ལ་ཞེན་པ་ལོག་ཅིང་དམ་ཚིག་དང་སྡོམ་པ་ལ་གནས་
པ། བླ་མ་ལ་གུས་པས་བཀའ་བཞིན་དུ་བསྒྲུབ་པ་སྟེ། དེ་དང་འདྲ་བའི་སློབ་མ་ལ་དབང་ཁྲིད་
རྣམས་རིམ་གྱིས་བསྟན་ནས། ལོ་གཅིག་གི་བར་དུ་ངང་ཚུལ་དང་བསྒྲུབ་བློ་དང༌། བརྩོན་
འགྲུས་དང་། དད་ གུས་ སོགས་ལ་འགྱུར་ ལྡོག་ ཡོད་ མེད་ ཕྱོགས་ དུ་ མ་ ནས་ བརྟགས་ ཤིང༌།
ཁྱད་པར་ཉམས་ལེན་ཆ་ཚང་ཞིག་བྱེད་དུ་བཅུག་ནས་ཡེ་ཤེས་འོད་གསལ་གྱི་སྣང་བ་ལ་ཡིད་ཆེས་
ཤིང་ཉམས་ལེན་ཚུལ་བཞིན་དུ་བྱེད་པའི་དམ་བཅའ་བཀའ་སྲུང་གི་མདུན་དུ་ཁས་ལེན་ནུས་པ་
སོགས་ཀྱི་མཚན་ཉིད་ཐམས་ཅད་ཚང་པ་ཞིག་ལ་མན་ངག་ཐམས་ཅད་རྫོགས་པར་སྦྱིན་དགོས་
སོ། །ཞེས་གསུངས། གཞན་ཡང་རིགས་དང་ཁ་དོག་གི་སྒོ་ནས་སྣོད་ལྡན་བརྟག་པ་ནི། ནོར་
བུ་ཕྲ་བཀོད་ཆེན་པོའི་རྒྱུད་ལས། ཀྱེ་ཀྱེ་བཅོམ་ལྡན་རྡོ་རྗེ་འཆང༌། ། རྫོགས་ཆེན་མན་ངག་
གསང་དོན་འདིར། ། རང་གར་བསྟན་པ་མ་ཡིན་ཏེ། ། ངེས་པའི་ལུང་རྒྱལ་ཁུ་བྱུག་མཆོག །
འདི་ཉིད་བསྟན་པའི་གང་ཟག་གི ། རིགས་དང་སྤྱོད་ལམ་ཆེན་པོ་དང༌། །ཁ་དོག་མཚན་ཉིད་
11 ཡཁ



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
གསུང་དུ་གསོལ། །དེ་ནས་བཅོམ་ལྡན་རྡོ་རྗེ་འཆང་། །ཏིང་ངེ་འཛིན་ལས་བཞེངས་ནས་ནི། །
ཁྱད་པར་འཁོར་ལ་བཀའ་སྩལ་བ། །ཀྱེ་མ་ཁྱད་པར་འཁོར་ཚོགས་ཉོན། །ང་ཡིས་བསྟན་གྱིས་
ལེགས་པར་ཉོན། །རིགས་ཀྱི་ཁྱད་པར་འདི་ལྟ་སྟེ། །རྒྱལ་རིགས་དང་ནི་བྲམ་ཟེའི་རིགས། །
དེ་བཞིན་རྗེ་རིགས་ཆེན་པོ་དང༌། །ཁྱད་པར་ཆེན་པོའི་མི་རྣམས་ལ། །གསང་སྔགས་ངེས་དོན་
བསྟན་པར་གསུངས། །ཡང་ན་རེགས་མེད་ཁ་དོག་བརྟག ། ཕོ་མོ་གཉིས་ནི་གང་ཡང་རུང་།
ཁ་དོག་འདི་དང་ལྡན་པ་ན། ། རྫོགས་པ་ཆེན་པོའི་སྣོད་དུ་གསུངས། ། ཡན་ལག་རགས་ཤིང་
ཁ་དོག་ནག །སོ་ཉིད་ཐགས་བཟང་དཀར་ལ་འདྲིལ། །མིག་རྩ་ཡིད་ཙམ་དམར་བ་དང་། །
སྐུ་ཡི་མཚན་ཉིད་ཆེན་པོ་ཡང་། །གཡས་སུ་འཁྱིལ་ཞིང་ཁམ་ནག་མདོག ། ལུས་ལ་བཀུར་སྟི་
ཆུང་བ་དང༌། །ཕྱི་ཡི་སྤྱོད་ལམ་ཐ་མལ་མདོག །ཚིག་རྣམས་ཤུགས་འབྱུང་སྨྲ་བ་དང༌། །ཡང་
ན་ཚིག་གི་རྣམ་པ་ཀུན། ། གཅིག་གིས་གང་ལྟར་སྨྲ་བ་ལྟར། ། སྐྱེས་བུ་དེ་ཡང་དེ་ལྟར་སྨྲ། །
རྫོགས་ཆེན་གདམས་ངག་བསྟན་པར་གསུངས། །དེ་རྣམས་གཅིག་ལ་ཚང་པ་ན། །བཤན་པའི་
རིགས་སམ་སྨད་འཚོང་རིགས། ། ཕྱགས་དར་ཁྲོད་པའི་རིགས་ཀྱང་རུང༌། ། རིགས་ངན་གང་
དག་སུ་ཡིན་ཀྱང་། །གསང་བའི་མན་ངག་བཅུད་འདི་གཏད། །རྒྱུ་ཆུང་ཡོ་བྱད་མེད་པ་ན། །
རང་གིས་ཡོ་བྱད་སྦྱར་ནས་ཀྱང༌། ། ལྷག་མ་མེད་པར་ཡོངས་སུ་སྦྱིན། ། ཞེས་གསུངས་ཤིང༌། །
དེ་ལྟ་བུའི་སྣོད་དང་ལྡན་པ་བརྟགས་ཏེ་གདམས་པ་བསྟན་ན་རིན་ཆེན་གསེར་གྱི་སྣོད་དུ་སེངྒེ་
དཀར་མོའི་འོ་མ་བླུགས་པ་དང་འདྲ། རང་ཉིད་སྣོད་དེ་ལྟ་བུ་དང་ལྡན་ན་སྔོན་བསགས་ཀྱི་ལས་
འཕྲོ་བཟང་པོ་ཡོད་པའི་རྟགས་ཡིན་པས་སྙིང་ནས་དགའ་བ་བསྒོམ་ཞིང་ད་དུང་འདི་ལས་ལྷག་
པའི་ཡོན་ཏན་དམ་པ་དང་ལྡན་པའི་ཐབས་ལ་འབད་དགོས་སྙམ་པའི་འདུན་པ་ཡང་ཡང་བྱེད་
དོ། །གཉིས་པ་དོར་བྱའི་སློབ་མ་ནི། གོང་གི་ཡོན་ཏན་དེ་གང་ཡང་མེད་པ་དང་། ཕན་པའི་
དྲིན་མི་གཟོ་ཞིང་ཤེས་རིག་ཆུང་བ། གསར་ངེས་དང་ཁ་གསག་ཆེ་བ། མདུན་དུ་བསྟོད་ཅིང་
ལྐོག་ཏུ་སྨྲ་བ། ཁ་མཁས་ཤིང་ལག་དམ་པ། བཟང་ཆུང་ཞིང་གཡོ་སྒྱུ་ཆེ་བ། བླ་མའི་བཀའ་
གཅོག་ཅིང་བསྒོ་བ་ལ་མི་ཉན་པ། ཡོན་ཏན་མི་མཐོང་ཞིང་སྐྱོན་ལ་རྟོག་པ་ཅི་ཙམ་ཕན་པའི་
ལན་དུ་གནོད་པ་འབའ་ཞིག་སྐྱེལ་བ། དབྱེན་དཀྲུག་དང་ཕྲ་མ་ལ་དགའ་བ། རང་བསྟོད་
དང་བྱས་ཡུས་རྩོད་པ། རིགས་དང་ངང་རྒྱུད་སྤྱོད་པ་ངན་པ། ཁོང་ཁྲོ་དང་ཀོ་ལོང་དམ་པ།
སྡོམ་པ་དང་དམ་ཚིག་ལ་མི་གནས་པ། སྒྲུབ་པ་དང་ཉམས་ལེན་འཆལ་བ། མཐོང་ན་སྐྱུག་
ལོག་ ཅིང་ འགྲོགས་ན་ ཞེ་ སུན་ པའི་ རིགས་ དེ་ ངེས་ པར་ སྤངས་ དགོས་ ཏེ། རང༌ ཤར་ ལས།
བཀུར་སྟི་ཕུ་དུད་མི་བྱེད་ཅིང༌། ། གསང་སྔགས་འཆལ་བར་སྤྱོད་པ་དང༌། ། རིགས་རྒྱུད་མེད་
ཅིང་ངང་རྒྱུད་མེད། ། ཤེས་རབ་ཆུང་བར་གྱུར་པ་དང་། ། བཀའ་དྲིན་ཁྱད་དུ་གསོད་པ་
- 12 --



བ ཤེས་གཉེན་བསྟེན་ཚུལ་གྱི་ཁྲིད་ཡིག་དགེ་ལེགས་འབྱུང་གནས་བཞུགས།
དང༌། །དོན་མེད་འཆལ་བར་གྱུར་པ་ཡི། ། སློབ་མ་མ་བརྟགས་སློབ་དཔོན་དགྲ། ཞེས་གསུངས་
སོ། ། ཁྱད་པར་དུ་སྙིང་ཏིག་སྦྱིན་པར་མི་འོས་པའི་སྣོད་ནི་སྐྱོན་དེ་རྣམས་ཀྱི་སྟེང་དུ་ཟབ་མོའི་
དོན་ཉམས་སུ་མི་ལེན་ཡང་དཔེ་གསོག་པ་ལ་དགའ་བ། འདོད་སྲེད་ཆེ་ཞིང་ཚེ་འདི་འབའ་ཞིག་
དོན་དུ་གཉེར་བ་ལ་གདམས་པ་སྦྱིན་ཡང་གདམས་གཞུག་ཟབ་ཟབ་དང་ངོ་སྤྲོད་ཆིག་བརྒྱུད་མ།
གཏད་རྒྱའི་སྐོར་ལ་སོགས་པ་གསང་ཞིང་མིང་ཙམ་ཡང་མི་བརྗོད་དོ། །ཨོ་རྒྱན་རིན་པོ་ཆེའི་ཞལ་
ནས། ཁ་མཁས་ཤིང་རྒྱུད་ངན་པ། ལག་དམ་ཞིང་སྟོང་ཞུས་མཁས་པ། བཀའ་བཞིན་མི་
བསྒྲུབ་པར་ཚེ་འདི་ལ་ཞེན་པ། གདམས་ངག་ཐོབ་པ་ཙམ་གྱིས་ཆོག་པར་བཟུང་ནས་ཉམས་
ལེན་མི་བྱེད་པར་ཁ་བཤད་ལ་དགའ་བ། དམ་ཚིག་མེད་ཅིང་དྲིན་ལ་རྩོད་པ། ཡོན་ཏན་མི་
མཐོང་ཞིང་སྐྱོན་ལ་རྟོག་པ། དེ་ལྟ་བུའི་སློབ་མ་བླ་མ་དང་ཆོས་ཀྱི་བདུད་ཡིན་པས་སྤང་བར་
བྱའོ། །ཞེས་གསུངས། དེ་འདྲ་བའི་སྣོད་མ་ཡིན་པ་ལ་བསྟན་ན་གནས་སྐབས་སུ་གང་ཟག་དེ་
ལ་ཕན་མི་ཐོགས་པའི་སྟེང་དུ་ཁ་ལྟ་ཡུག་པོར་སོང་ནས་མི་དགེ་བའི་རྩ་བ་བྱེད་ཅིང་གདམས་པ་
འཆལ་ཏེ་བྱིན་རླབས་ཆུང་ངུར་འགྲོ་ཞིང་དཔོན་སློབ་གཉིས་ཀ་ལ་དངོས་གྲུབ་མེད་ཅིང་སྒྲོ་སྐུར་སྣ་
ཚོགས་དང་མཁའ་འགྲོའི་བཀའ་ཆད་དྲག་པོ་མི་རུང་བ་བྱུང་ནས་མཐར་ཐུག་དམྱལ་བར་འགྲོ་སྟེ།
ཀློང་གསལ་ལས། ཡང་སྙིང་བཅུད་ཀྱི་བདུད་རྩི་འདི། ། སྣོད་ངན་རྣམས་སུ་བླུགས་གྱུར་ན། །
སྣོད་འཆག་བཅུད་འཕོད་དམྱལ་བར་ལྷུང་། ། ཞེས་གསུངས་པས། སྣོད་དང་མི་ལྡན་པ་སྤང་
བར་བྱའོ། །
གཉིས་པ་སློབ་མས་ཇི་ལྟར་བསྟེན་ཚུལ་ལ། ཟང་ཟིང་དང༌། ལུས་དང་ངག་དང་ཡིད་
དང་སྒྲུབ་པ་སོགས་ཀྱིས་མཉེས་པར་བྱ་བ་ལྔ་ལས།
དང་པོ་ནི། ཀློང་གསལ་ལས། རིན་ཆེན་བུ་ཆུང་ནོར་གྱི་དབྱིག །རབ་ཏུ་གཅེས་དང༌
ཡིད་འཐད་འབུལ། ། ཞེས་དང༌། ཡོན་ཏན་བདུད་རྩི་འབྱུང་བའི་རྒྱུད་ལས། ནམ་མཁའི་
གང་བའི་སངས་རྒྱས་ལ། ། སྣ་ཚོགས་རིན་ཆེན་སྤྲས་པ་ཡི། ། སྟོང་གསུམ་གང་བར་ཕུལ་བ་
བས། །བླ་མའི་བ་སྤུ་ཉག་གཅིག་ལ། ། མར་གྱི་ཐིགས་པ་གཅིག་བྱུགས་པའི། ། བསོད་ནམས་
བརྒྱ་ཕྲག་ཆར་མི་ཕོད། ། ཅེས་དང་། རང་ཤར་ལས། དེ་ལྟར་མན་ངག་སློབ་དཔོན་ལ། །
རང་ལུས་དང་ནི་རིན་ཆེན་རྫས། །ཤིན་ཏུ་དཀོན་པ་དག་གིས་བསྟེན། །ཞེས་གསུངས་སོ། །
ཡེ་ཤེས་རྒྱ་མཚོའི་རྒྱུད་ལས། རང་གི་རྫས་དང་ཡོ་བྱད་ཀྱིས། ། བླ་མ་མཉེས་པར་སུས་བྱས་
པ། །འདི་ནི་ཁམས་གསུམ་འཁོར་བ་ལས། ། སྤྲུལ་སྐུའི་ཞིང་དུ་དབུགས་ཕྱུང་སྟེ། ། མྱ་ངན་
འདས་པའི་སར་གཤེགས་སོ། ། ཞེས་དང་། ཨོ་རྒྱན་རིན་པོ་ཆེའི་ཞལ་ནས། ཅི་གསུངས་
བཀའ་བཞིན་བསྒྲུབ་ཅིང་། ལུས་སྲོག་ལ་མི་ཕངས་པ་ཅི་ཡོད་ཆགས་མེད་དུ་འབུལ་ཞིང་བླ་མ་
- 13 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མཉེས་ན་རང་གི་སྙིང་དང་མིག་དགོས་ཀྱང་མི་ཕངས་པ་ཞིག་དགོས་གསུངས། བླ་མ་ལྔ་བཅུ་བ་
ལས། རང་གི་དམ་ཚིག་སློབ་དཔོན་ནི། ། སྦྱིན་མིན་བུ་དང་ཆུང་མ་དང༌། །རང་སྲོག་གིས་
ཀྱང་རྟག་བརྟེན་ན། ། ལོངས་སྤྱོད་གཡོ་བས་སྨོས་ཅི་དགོས། ། ཞེས་གསུངས་པས། གསང་
སྔགས་འདི་ཐབས་ཀྱི་ལམ་ཡིན་པས་རྟེན་འབྲེལ་མ་འཆུག་པ་གལ་ཆེ། བཞེད་ན་རང་གི་བུ་དང་
བུ་མོ་བྲན་གཡོག་ཆུང་མ་དང་། གཞན་གྱི་བུ་མོ་ལ་སོགས་པ་བླུས་ནས་འབུལ་ཞིང་། གཞན་
ཡང་ སྐུ་ གསུང་ ཐུགས་ ཀྱི་ རྟེན་ བཞུགས་ གནས། དུས་ དང༌ དུས་ སུ་ དགོས་ པའི་ ན་ བཟའ།
གདན་ཆ་བསྐྲུན་གྱི་རྐྱེན་སྨན་གསེར་དངུལ་སོགས་རིན་པོ་ཆེའི་རིགས་དང་གོས་དང་འབྲུ་ནས་
མཁོ་བའི་ཡོ་བྱད་ཀྱི་རིགས། རྟ་དང་གླང་བོ་སོགས་བཞོན་པ་རབ་ཏུ་གཅེས་ཤིང་ཡིད་འཐད་
པའི་སྙིང་ནོར་རྣམས་ཀྱིས་རྒྱུན་དུ་བླ་མ་མཆོད་དགོས་ཏེ། སྟོང་ཞུས་མང་པོ་བྱེད་པ་ལ་ཁ་མཁས་
པའི་མཁས་པར་རློམ་པ་ཁ་ཅིག་གིས་བསགས་པའི་ནོར་རྫས་ལས་ཏིལ་འབྲུ་ཙམ་ཡང་གཏོང་མི་
ནུས་པར་ཁོ་བོས་བླ་མ་མང་པོ་བསྟེན་ཏོ་ཟེར་བ་ནི་རང་མཚང་རང་གིས་མ་མཐོང་བའི་སྐྱོན་ཕྱིར་
ཤར་བ་ཁོ་ནའོ། །རྗེ་མི་ལས་ཀྱང་། སྣོད་སྟོང་བར་ཕུལ་བའི་རྟེན་འབྲེལ་གྱིས་དཀའ་སྤྱད་དྲག་
པོ་བྱས་པ་སོགས་ལ་ཡང་དག་པར་བསམ་ཞིང་། ཤེས་ལྡན་རྣམས་ཀྱིས་འབྱོར་ན་བླ་མ་མཉེས་
པའི་དབང་ཡོན། མཁའ་འགྲོ་དམ་ཅན་མཉེས་པའི་ཚོགས་འཁོར། བཟའ་བཅའ་བཏུང་
བའི་བྱེ་བྲག་གྱ་ནོམ་པ་དང༌། ཁྱད་པར་དུ་ཐོག་མཐའ་བར་དུ་འབུལ་རྒྱུའི་མཎྜལ་དང་ཚོམ་པའི་
རྒྱུ། ཨོ་རྒྱན་རིན་པོ་ཆེའི་ཞལ་ནས། གསེར་གྱི་མཎྜལ་གཞི་ཡི་སྙིང་པོ་རྟོགས། །རཏྟས་སྐུ་
དང་ཡེ་ཤེས་མངོན་འགྱུར་ཞིང་། ། སྨན་གྱིས་ཉོན་མོངས་དུག་ལྔ་དང་བྲལ་ཞིང༌། ། འབྲུ་སྣ་ལྔ་
ཡིས་ཡང་དག་འབྲས་བུ་སྨིན། ། ཡོངས་རྫོགས་མཆོག་ཐུན་དངོས་གྲུབ་མ་ལུས་ཐོབ། ། མཁའ་
འགྲོ་ དམ་ཅན་ཚོགས་དང་གཏོར་མས་བསྐང་། ། ལམ་གྱི་བར་ཆད་སེལ་ཞིང་མཐུན་རྐྱེན་
བསྒྲུབ། །ཞེས་གསུངས་པས། ཟང་ཟིང་གི་མཆོད་པའི་སྒོ་ནས་བླ་མ་ཚུལ་བཞིན་དུ་བསྟེན་པར་
བྱའོ། །
གཉིས་པ་ལུས་ཀྱི་སྒོ་ནས་མཉེས་པར་བྱ་བ་ནི། དཔལ་བདུད་རྩི་འབྱུང་བའི་རྒྱུད་ལས།
གལ་ཏེ་བླ་མ་ལ་གནོད་པའི། ། མ་རུང་སེམས་ནི་རྩོམ་པ་ལ། ། བདག་ཉིད་ཀྱིས་ནི་བསད་བྱས་
ན། །སེམས་ཅན་འབུམ་གྱི་སྲོག་བཏོན་པའི། །བསོད་ནམས་འདི་ཡི་ཆར་མི་ཕོད། །བླ་མའི་
བྱ་བ་རྫོགས་བྱས་ན། ། འདི་ཡང་དེ་དང་མཉམ་པའོ། ། ཞེས་གསུངས་པའི་ཕྱིར། བླ་མ་ལ་
རྒོལ་བ་བྱུང་ན་རང་སྟོབས་ཀྱིས་ཚར་གཅོད་པ་དང༌། བླ་མའི་བྱ་བ་ཆེ་ཆུང་གང་ཡིན་ཡང་རང་
གི་ཁུར་དུ་བླངས་ཏེ་བྱེད་པ་དང་། མཐོང་ཕྱག་སོགས་ཕྱག་འཚལ་བ་དང༌། བསྐོར་བ་བྱེད་པ་
དང༌། སྐུ་ཁྲུས་དང་སྐུ་མཉེས་དྲིལ་ཕྱི། བསྙུན་གཡོག་བཞུགས་གདན་འདིང་བ་སོགས་བླ་མ་
14
-



བཤེས་གཉེན་བསྟེན་ཚུལ་གྱི་ཁྲིད་ཡིག་དགེ་ལེགས་འབྱུང་གནས་བཞུགས།
གང་མཉེས་པའི་ཐབས་ཁོ་ནར་འབད་པར་བྱ་སྟེ། སློབ་དཔོན་བྷ་ཧི་ལས། འདིར་མང་སྨྲ་བ་
ཅི་ཞིག་དགོས། ། བླ་མར་དགྱེས་བྱེད་གང་ཡིན་བྱ། ། མི་མཉེས་བྱེད་ཀུན་སྤང་བ་ནི། ། དེ་
དང་དེ་ལ་འབད་དེ་བརྟགས། ། ཞེས་གསུངས་སོ། ། བླ་མས་གནང་བ་མ་བྱིན་པར། རྒྱབ་
བསྟན་ཏེ་མི་འགྲོ་བ་དང༌། དབུ་ཡི་གྲིབ་མ་དང་དབུ་སྐྲ་དབུ་སྔས་ན་བཟའ་བཞུགས་གདན་
ཞབས་རྗེས་སོགས་ལ་མི་འགོམ་པ་དང༌། སྐུ་ལ་མཐོ་གདབ་པ། རི་མོ་བྱ་བ། བླ་མས་མ་
གསོལ་བར་རང་གིས་ཟས་ཀྱི་ཕུད་ཟ་བ། བཞེངས་ཚེ་ས་ལ་བསྡད་པ། བཞུགས་ཚེ་མདུན་དུ་
ཁྲི་དང་གདན་མཐོན་པོར་འདུག་པ་སོགས་ལུས་ཀྱི་སྤྱོད་པ་ངན་པ་བླ་མས་མཐོང་ཚོར་གྱི་ཡུལ་དུ་
མི་བྱེད་པར་རབ་ཏུ་བསྒྲིམས་ཏེ་གནས་དགོས་སོ། ། དཔེར་ན་ཟང་ཟིང་ནོར་རྫས་ཀྱིས་འབྱོར་
བའི་བླ་ཆེན་དང༌། དཔོན་ཆེན་གྱི་དྲུང་ན་ཐམས་ཅད་འཇིགས་ཞུམ་པར་འདུག་ཅིང་གང་
བཅོལ་བཀའ་བཞིན་དུ་བསྒྲུབས་པར་བྱས་ཀྱང༌ དེས་གནས་སྐབས་ཀྱི་ཕན་ཐོགས་ཕྲན་བུ་
ཙམ་ལས་མི་བྱེད་ལ། བླ་མ་དམ་པས་རང་ནུས་དང་འཚམས་པའི་སྐུ་དོན་ཕྲན་བུ་རེ་བཅོལ་ཡང་
ནུས་བཞིན་དུ་མི་བྱེད་པ་འདི་ང་རང་གི་ནོངས་པའོ་སྙམ་དུ་ཡང་ཡང་བསམ་ཞིང་། ལུས་ཀྱི་སྒོ་
ནས་བཤེས་གཉེན་ཚུལ་བཞིན་དུ་བསྟེན་པར་བྱ་དགོས་ཏེ། དཔེར་ན་བུ་ཆུང་སྐྱེས་མ་ཐག་པ་
དང་བྱེའུ་ཕྲུག་སྒོ་ང་ནས་སྐྱེས་མ་ཐག་པ་གཉིས། ནར་སོན་པར་བྱེད་པ་མ་ལ་རག་ལས་པས།
མ་དང་དར་གཅིག་ཀྱང་འབྲལ་ཐབས་མེད། དཔེ་དེ་བཞིན་དུ་ལས་དང་པོ་བ་ཆོས་ཀྱི་གོ་བརྡའ་
ཅི་ཡང་མེད་པ་དེའི་ཡོན་ཏན་དང་རྟོགས་པ་གོང་ནས་གོང་དུ་རྫོགས་པར་བྱེད་པ་ཐེག་པ་ཆེན་
པོའི་བླ་མ་ལ་རག་ལས་པས། སེམས་ལ་བརྟན་པ་མ་ཐོབ་ཀྱི་བར་དུ་བླ་མ་དང་དར་གཅིག་ཀྱང་
འབྲལ་ཐབས་མེད་པས་བླ་མ་བསྟེན་པ་ལ་ནན་ཏན་བྱེད་དགོས་སོ། །
གསུམ་པ་ངག་གི་སྒོ་ནས་མཉེས་པར་བྱ་བ་ནི། འཁོར་ལོ་ཆུབ་པ་རོལ་བའི་རྒྱུད་ལས།
ཤེས་རབ་མཆོག་གིས་བླ་མ་ལ། ། ངག་གིས་མཉེས་པར་བྱས་པ་ན། །སངས་རྒྱས་རྣམས་ཀྱིས་
གསུངས་པའི་ཆོས། ། བསྐལ་པ་བརྒྱ་ཕྲག་མང་པོར་ཡང་། ། སུ་ཡིས་བཀླགས་ཤིང་བརྗོད་པ་
བས། །བསོད་ནམས་འབུམ་ཕྲག་བསམ་ཡས་སོ། །ཞེས་གསུངས་པས། བླ་མའི་ཐུགས་དང༌
མཐུན་པར་སྐུ་གསུང་ཐུགས་ཡོན་ཏན་འཕྲིན་ལས་ལ་རྒྱུན་དུ་བསྟོད་ པ་དང༌། གསུང་སྒྲོས་
བཟུང་ནས་གཞན་ལ་སྟོན་པ་དང་། རྣམ་ཐར་བརྗོད་པ་དང༌། བླ་མས་མ་གནང་བར་གཞན་
ལ་ཆོས་མི་འཆད་པ་དང་། གཞན་ཡང་དངོས་སུ་བསྟོད་ཅིང་ལྐོག་ལབ་མི་བྱེད་པ་དང༌། ཀུ་རེ་
བཞད་གད་སོགས་ཀྱི་ཕྱིར་དུ་ཡང་བླ་མ་ནི་ཟོག་གོ །གླེན་ནོ། །བླ་མ་ལས་ང་བཟང་ངོ་། །བླ་
མ་གཡོ་སྒྱུ་ཆེའོ། ། ཞེས་པ་ལྟ་བུའི་ཚིག་གཏན་ནས་མི་སྨྲ་བ་དང་། མ་བརྟགས་པར་ཐེ་ཚོམ་
སོགས་གང་དྲན་ཚད་བླ་མ་ལ་མདུང་ཚུགས་སུ་མི་ཞུ་བ་དང་། བླ་མའི་མདུན་དང་ཉེ་འདབས་
– 15
—



༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སུ་དོན་མེད་པའི་གཏམ་མང་པོ་མི་སྨྲ་བ་དང༌། ཀུ་རེ་དང་བཞད་གད་སོགས་མི་བྱེད་པ་དང༌།
གཞན་ཡང་བླ་མའི་བཀའ་ཡིན་ཡང་ཆོས་དང་མི་མཐུན་པའི་ལས་ལ་སྦྱོར་ན། རིག་པ་ཡིས་ནི་མི་
ནུས་ན། །མི་ནུས་དེ་ལ་ཚིག་གིས་སྦྱངས། །ཞེས་གསུངས་པས་ཐབས་ཀྱིས་ཞུས་ན་ཉེས་པ་མེད་
པས་གང་ཞུ་བ་རྣམས་ངག་འཇམ་པོའི་སྒོ་ནས་ཐུགས་དང་མཐུན་པར་མི་མང་བར་ཞུ་བ་སོགས་
ངག་གི་སྒོ་ནས་ཚུལ་བཞིན་དུ་བསྟེན་པར་བྱའོ། །
བཞི་བ་ཡིད་ཀྱི་སྒོ་ནས་མཉེས་པར་བྱ་བ་ནི། རྒྱུད་ལས། ཡོན་ཏན་ནང་ནས་དད་པ་
མཆོག །སྟོང་གསུམ་གང་བའི་སངས་རྒྱས་ལ། །མཆོད་པ་སྟོང་གསུམ་མཆོད་པ་བས། །འདི་
ཡིས་མཉེས་པའི་ཆར་མི་ཕོད། །ཅེས་གསུངས། ཁྱད་པར་དུ་བསམ་པའི་སྒོ་ནས་བསྟེན་ཚུལ་
འདི་ཤིན་ཏུ་གལ་ཆེ་བས་རྩ་བ་དད་པ་སྦྱང་དགོས་པའི་ཚུལ་མདོ་ལས། དད་པ་སྔོན་འགྲོ་མ་
ལྟར་བསྐྱེད་པ་སྟེ། ། ཡོན་ཏན་ཐམས་ཅད་བསྲུང་ཞིང་འཕེལ་བར་བྱེད། ། ཅེས་དང་། མ་
དད་པ་ཡི་མི་དག་ལ། ། དཀར་པོའི་ཆོས་རྣམས་མི་སྐྱེ་སྟེ། ། ས་བོན་མེ་ཡིས་ཚིག་པ་ལ། ། མྱུ་
གུ་སྔོན་པོ་ཇི་བཞིན་ནོ། ། ཞེས་གསུངས་པས། རང་གི་ཆོས་འབྲེལ་བཞག་ཕྱིན་ཆད། བླ་མ་
དེ་ ཐོས་པ་ཆུང་བ་བློ་གྲོས་དམན་པ་དང༌། ཚུལ་ཁྲིམས་འཆལ་བ་ཞིག་ཡིན་ཡང་སངས་རྒྱས་
དངོས་ཀྱི་འདུ་ཤེས་ཞེ་ཐག་པ་ནས་སྐྱེས་ན་དེའི་བྱིན་རླབས་འཇུག སངས་རྒྱས་རྣམས་ཀྱིས་
རང་རང་གི་སྐལ་བ་དང་འཚམས་པར་སྣ་ཚོགས་པའི་གཟུགས་སུ་སྟོན་པར་མཛད་དེ། ཡབ་
སྲས་མཇལ་བའི་མདོ་ལས། བརྒྱ་བྱིན་ཚངས་པའི་ཆ་བྱད་དང༌། ། ལ་ལོར་བདུད་ཀྱི་ཆ་བྱད་
ཀྱིས། ། སེམས་ཅན་རྣམས་ཀྱི་དོན་མཛད་དེ། ། འཇིག་རྟེན་རྣམས་ཀྱིས་རྟོགས་མི་ནུས། །
བུད་མེད་ཆ་བྱད་སྤྱོད་པ་མཛད། ། དུད་འགྲོའི་སྐྱེ་གནས་ནའང་གདའ། ། འདོད་ཆགས་མི་
མངའ་ཆགས་པའི་ཚུལ། ། འཇིགས་པ་མི་མངའ་འཇིགས་པ་ལྟར། ། རྨོངས་མེད་རྨོངས་པའི་
ཚུལ་ བསྟན་ཏེ། ། རྣམ་པར་འཕྲུལ་བ་སྣ་ཚོགས་ཀྱིས། །སེམས་ཅན་རྣམས་ནི་འདུལ་བར་
མཛད། །ཅེས་གསུངས་པས། དེ་ལ་བསམ་ནས་སངས་རྒྱས་ཀྱི་མཛད་པ་སོ་སོ་སྐྱེ་བོས་མི་ཤེས་
པས་བདག་གི་བླ་མས་མཛད་པ་ཇི་ལྟར་སྣང་ཡང་ལོག་རྟོག་སྐྱེ་བར་མི་བྱ་སྟེ། ཀྱི་རྡོར་ལས། ཕྱི་
མའི་དུས་སུ་གྱུར་པ་ན། །ང་ཉིད་སློབ་དཔོན་གཟུགས་ཀྱི་སྐུ། །ཞེས་དང་། བཤད་རྒྱུད་གུར་
ལས་ཀྱང་། གང་ཉིད་རྡོ་རྗེ་སེམས་དཔའ་ཞེས། ། དེ་ཉིད་སློབ་དཔོན་གཟུགས་སུ་འཛིན། །
སེམས་ཅན་ཕན་གདགས་དམིགས་ནས་ནི། །ཐ་མལ་པ་ཡི་གཟུགས་སུ་གནས། །ཞེས་གསུངས་
པ་བཞིན་དུ་བླ་མ་འདི་ནི་ངེས་པར་རྡོ་རྗེ་འཆང་ཆེན་པོ་དང་དབྱེར་མ་མཆིས་སོ། ། སྙམ་པའི་
དད་པ་བཅོས་མ་མ་ཡིན་པ་ཞིག་མ་སྐྱེས་བར་དུ་ཡང་དང་ཡང་དུ་བསམ། བདག་མ་དག་པའི་
སྣང་ངོར་གཡེང་བ་ཆེ་བ་དང༌། བསླབ་ཁྲིམས་ལྷོད་པ་ཞེན་ཆགས་ཆེ་བ་རྐོ་ལོང་དམ་པ་སོགས་
16 –



བཤེས་གཉེན་བསྟེན་ཚུལ་གྱི་ཁྲིད་ཡིག་དགེ་ལེགས་འབྱུང་གནས་བཞུགས།
སྐྱོན་དུ་མ་སྣང་བ་འདི་དཔེར་ན་དགེ་སློང་ལེགས་སྐར་གྱིས་སངས་རྒྱས་ལ་སྐྱོན་གྱི་ཕུང་པོར་མཐོང་
བ་དང་ཁྱད་པར་མེད། དེ་ཙམ་དུ་མ་ཟད་སྒྲིབ་པའི་དབང་གིས་སློབ་དཔོན་ཐོགས་མེད་ཀྱིས་རྗེ་
བཙུན་བྱམས་པ་ཁྱི་མོར་མཐོང་བ་དང༌། མེ་ཏྲི་བས་རྣལ་འབྱོར་དབང་ཕྱུག་ཤ་བ་རི་བ་ཕག་
གསོད་པ་སོགས་མི་འཚམས་པར་མཐོང་བ་དང་། ན་རོས་ཏེ་ལོ་བ་ཉ་གསོན་བསྲེགས་མཛད་པ་
སོགས་སུ་མཐོང་བ་དང༌། དགེ་ཚུལ་ཚེམ་བུ་བས་རྡོ་རྗེ་ཕག་མོ་མཛེ་མོར་མཐོང་བ་དང༌། སློབ་
དཔོན་རྡོ་རྗེ་དྲིལ་བུ་བས་རྡོ་རྗེ་ཕག་མོ་ ཕག་རྫི་མོར་མཐོང་བ་དང༌། མི་ཡུལ་གྱི་བན་དེ་གཉིས་
ཀྱིས་ཆོས་རྒྱལ་སྲོང་བཙན་སྒམ་པོ་སྡིག་སྤྱོད་རྒྱལ་པོར་མཐོང་བ་སོགས་ལ་དཔག་ནས་སྐྱོན་རྟོག་གི་
བློ་མཐའ་དག་སྤང་དགོས། རྗེ་མི་ལ་ཁྱེད་སུ་ཡི་སྤྲུལ་བ་ཡིན་ཞེས་ཞུས་པས་ང་སུའི་སྤྲུལ་བ་ཡིན་
པ་ངས་ཀྱང་མི་ཤེས་ཁྱེད་རང་གིས་གསོལ་བ་ཐོབ་དང༌། རྡོ་རྗེ་འཆང་གི་བྱིན་རླབས་འབྱུང་བ་
ཡིན་ནོ་གསུངས། པོ་ཏོ་བའི་ཞལ་ནས། བླ་མའི་བྱིན་རླབས་ཆེ་དང་ཆུང་བ། ། དངོས་ལ་མ་
ཡིན་རང་ལ་རག་ལས། །ཞེས་གསུངས་པས་སོ། །གལ་ཏེ་སྐྱོན་རྟོག་གི་བློ་མི་ཁེགས་ན། སྐྱོན་
གྱི་ཆ་ཐམས་ཅད་ལ་ཞིབ་པར་བསམ་པའི་རྗེས་སུ་འདི་ལྟར་བསམ་སྟེ། ང་རང་ལས་ངན་གྱི་
དབང་གིས་ཚེ་འཁོར་བ་ཐོག་མ་མེད་པ་ནས་ད་བར་དུ་སངས་རྒྱས་གྲངས་མེད་པ་ཞིག་བྱོན་ཀྱང་
མ་ཐུལ་བར་འཁོར་བའི་སྡུག་བསྔལ་སྣ་ཚོགས་མྱང་། ད་ལྟར་བླ་མ་དམ་པས་རྗེས་སུ་བཟུང་ཡང་
ཡོན་ཏན་མི་མཐོང་བར་སྐྱོན་གྱི་རྣམ་གྲངས་འདི་འདྲ་ཞིག་མཐོང་བ་འདི་ནི་ཤིན་ཏུ་ལས་རེ་ངན་
ཏེ་དཔེར་ན་མཁྲིས་ནད་ཅན་གྱིས་དུང་སེར་པོར་སྣང་བ་དང་ཁྱད་མེད་པས་རང་སྐྱོན་རང་གིས་
ངོས་མ་ཟིན་པ་ཡིན་ནོ་སྙམ་དུ་ཡང་ཡང་བསམ། སངས་རྒྱས་ཀྱི་མཚན་དཔེ་སོགས་ཡོན་ཏན་
ཐམས་ཅད་ཚང་ཡང་བདག་གིས་མ་མཐོང་བ་དཔེར་ན་དམུས་ལོང་གིས་ཉི་ཟླ་གཟའ་སྐར་སོགས་
མི་མཐོང་བ་དང་། བྲག་ཁུང་ཁ་བྱང་ལྟ་ལ་ཉི་མ་མི་འཆར་བ་དང་འདྲ་སྟེ་རང་སྐྱོན་ཁོ་ན་ཡིན།
བདག་ལ་བླ་མ་འདི་བཀའ་དྲིན་ཤིན་ཏུ་ཆེ་སྟེ་ཟབ་ཅིང་རྒྱ་ཆེ་བའི་མན་ངག་རྣམས་གང་འདོད་དུ་
གནང་ནས་ཐུགས་བརྩེ་བས་འདི་ཕྱི་ཀུན་ཏུ་བདེ་བ་དང་ལེགས་པའི་ལམ་ལ་འགོད་པར་མཛད་པ་
སོགས་བཀའ་དྲིན་བསམ་གྱིས་མི་ཁྱབ། སྔོན་ཡང་དག་པར་རྫོགས་པའི་སངས་རྒྱས་ཀྱི་ཆོས་
ཚིག་བཞི་རེའི་དོན་དུ་སྐུ་ལ་ལྕགས་གཟེར་དང་མར་མེ་སྟོང་བཙུགས་པ་དང་མེ་དོང་དུ་མཆོངས་པ་
དང༌། སྲས་དང་བཙུན་མོ་གནོད་སྦྱིན་ལ་ཆོས་ཕྱིར་འཕང་མེད་དུ་བྱིན་པ་དང༌། འཕགས་པ་
རྟག་ཏུ་ངུས་ཆོས་ཀྱི་ཡོན་བཙལ་བའི་ཕྱིར་རང་གི་ཤ་ལས་བཅད་དེ་གནོད་སྦྱིན་ལ་བྱིན་པ་དང་།
ཆོས་སྟོན་པའི་ས་གཞི་ལ་རང་གི་ཁྲག་གིས་ཆག་ཆག་བཏབ་པ་དང་། ནཱ་རོས་ལོ་བཅུ་གཉིས་ཀྱི་
བར་དུ་དཀའ་ཆེན་དང་དཀའ་ཆུང་དུ་མ་སྤྱད་ནས་ཏི་ལོ་བ་བསྟེན་པ་དང༌། བཻ་རོ་དང་མར་བ་
སོགས་ལོ་ཙཱ་བ་དུ་མས་ཡུལ་རྒྱ་གར་གྱི་ལམ་འཕྲང་ཤིན་ཏུ་གདུག་རྩུབ་ཅིང་ཆུ་དང་གཅན་གཟན་
– 17
——



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དུག་སྦྲུལ་ནད་མུག་སོགས། འཇིགས་པ་ཤིན་ཏུ་ཆེ་བའི་ལམ་བགྲོད་དཀའ་བ་དུ་མར་ལུས་སྲོག་
ཁྱད་དུ་བསད་ནས་སོང་སྟེ་གདམས་པ་སྣ་རེ་ལ་ཡང་གསེར་སྲང་མང་པོ་ཕུལ་ནས་ཞུས་པ་སོགས་
དང་། མི་ལས་མར་བའི་སྲས་མཁར་ཡང་བརྩིགས་ནས་ཡང་བཤིག་པ་སོགས་ཡིད་ཆད་ཆེན་པོ་
བརྒྱུད་བཏང་བ་སོགས་ལ་ཡང་དག་པར་བསམ་ནས་བདག་ལ་དཔལ་ལྡན་བླ་མ་དམ་པས་རྒྱུད་
ཐམས་ཅད་ཀྱི་རྒྱལ་པོ་འོད་གསལ་རྫོགས་པ་ཆེན་པོའི་མན་ངག་ཡིད་བཞིན་གྱི་ནོར་བུ་ལྟ་བུ་གབ་
སྦུས་མེད་པར་གནང་བ་འདི་ལས་བཀའ་དྲིན་ཆེ་བ་གཞན་ན་མེད་དོ་སྙམ་དུ་བསམ་མོ། །ཇི་
སྐད་དུ། འདི་ག་བསྐྱེད་པས་བདག་གི་མ་ལྟ་བུ། ། ཡོན་ཏན་འོ་མ་ལྟུད་པའི་མ་མ་འདྲ། །
བྱང་ཆུབ་ཡན་ལག་ཡོངས་སུ་སྦྱང་བ་ཡིན། ། རྒ་ཤི་ཐར་བྱེད་སྨན་པ་ལྟ་བུ་སྟེ། ། ཞེས་དང༌།
ཆོས་བཅུ་བའི་མདོ་ལས། ཡུན་རིང་འཁོར་བར་འཁྱམས་པ་འཚོལ་བྱེད་དང་། །གཏི་མུག་
གཉིད་ཀྱིས་ནོན་ལས་སད་བྱེད་དང་། །ཞེས་གསུངས་པ་བཞིན་དུ་བསམ་སྟེ་དད་པ་དང་གུས་པ་
ཤུགས་དྲག་བསྐྱེད་པར་བྱའོ། ། ཁྱད་པར་བླ་མ་བསྟེན་དུས་སུ་སྡོང་བོ་བཀོད་པ་ལས་གསུངས་
པའི། བསམ་པ་འདི་དགུ་དང་ལྡན་པ་གལ་ཆེ། སེམས་དགུ་གང་ཞེ་ན། རང་དབང་དོར་
ནས་བླ་མའི་དབང་དུ་གཏོང་བ་བུ་འཛིང་ལྟ་བུའི་སེམས་དང་གཅིག སུས་ཀྱང་མི་ཕྱེད་པ་རྡོ་རྗེ་
ལྟ་བུའི་སེམས་དང་གཉིས། ཁུར་ཐམས་ཅད་འཁུར་བ་ས་ལྟ་བུའི་སེམས་དང་གསུམ། སྡུག་
བསྔལ་ཅི་བྱུང་ཡང་མི་གཡོ་བ་རི་ལྟ་བུའི་སེམས་དང་བཞི། ལས་མང་དུ་བཅོལ་ཡང་བྱེད་པ་བྲན་
གཡོག་ལྟ་བུའི་སེམས་དང་ལྔ། དམན་ས་འཛིན་པ་ཕྱགས་དར་ལྟ་བུའི་སེམས་དང་དྲུག ཤིན་
ཏུ་ལྕི་བའི་ཁུར་སྤྲོ་བཞིན་དུ་འཛིན་པ་ཐེག་པ་ལྟ་བུའི་སེམས་དང་བདུན། བརྙས་ཀྱང་ཁྲོ་བ་མེད་
པ་སྒོ་ཁྱི་ལྟ་བུའི་སེམས་དང་བརྒྱུད། འགྲོ་འདུག་ཅི་ཙམ་བྱས་ཀྱང་མི་སྐྱོ་བ་གྲུ་གཟིངས་ལྟ་བུའི་
སེམས་དང་དགུ་སྟེ། ཡིད་ཀྱི་སྒོ་ནས་བླ་མ་ཚུལ་བཞིན་དུ་བསྟེན་པར་བྱའོ། །
ལྔ་བ་སྒྲུབ་པའི་སྒོ་ནས་ཇི་ལྟར་བསྟེན་པའི་ཚུལ། རྒྱུད་ལས། བསྐྱེད་རིམ་བསྐུལ་བ་
གསུམ་བསྒོམ་པས། ། བསྒྲུབ་པས་བླ་མ་མཉེས་པ་ནི། ། བསོད་ནམས་སྐད་ཅིག་ཁྱད་པར་
འཕགས། ། ཞེས་གསུངས་པས་བླ་མས་རང་ལ་ལམ་ཐུན་མོང་དང་ཐུན་མོང་མ་ཡིན་པའི་རིམ་པ་
ཇི་ལྟར་བསྟན་པའི་གདམས་པ་རྣམས་ཉིན་མཚན་ཀུན་ཏུ་རང་གི་རྒྱུད་ལ་འདྲེས་ངེས་བྱེད་པ་དང༌།
བསྐྱེད་རྫོགས་ཟུང་འཇུག་གི་སྒོ་ནས་ མན་ ངག་ ཟབ་ མོའི་ཁྱད་ ཆོས་ མངོན་ དུ་འཐོན་པ་ དང་།
གཞན་ཡང་ལམ་དེ་ལ་འགོད་པ་དང་། ཚེ་འདིའི་བྱ་བ་མཐའ་དག་བློས་བཏང་འཁྲི་བ་བཙན་
ཐབས་སུ་བཅད། རི་དྭགས་རྨས་མ་ལྟར་གཅིག་པུར་དབེན་གནས་སུ་སོང་སྟེ། རྒྱུན་དུ་རང་
གི་སྤྱི་བོར་བླ་མ་སྐུ་གསུམ་བདེ་བ་ཆེན་པོའི་རང་བཞིན་དུ་བཞུགས་པ་ལ། ཡིད་ཀྱིས་ཕྱག་འཚལ་
བ། མཆོད་པ་འབུལ་བ། སྡིག་པ་བཤགས་པ། བསོད་ནམས་ལ་རྗེས་སུ་ཡི་རང་བ། ཆོས་
— 18 –



dirir
བཤེས་གཉེན་བསྟེན་ཚུལ་གྱི་ཁྲིད་ཡིག་དགེ་ལེགས་འབྱུང་གནས་བཞུགས།
འཁོར་བསྐོར་བར་བསྐུལ་བ། མྱ་ངན་ལས་མི་འདའ་བར་གསོལ་བ་འདེབས་པ། དགེ་རྩ་
ཐམས་ཅད་བླ་མེད་བྱང་ཆུབ་ཏུ་བསྔོ་བ། འདོད་པའི་དོན་ལ་གསོལ་བ་གདབ་པ་སོགས་འདི་ཕྱི་
བར་དོ་ཐམས་ཅད་བླ་མ་ལས་རེ་ས་གཞན་མེད་པའི་འདུན་པ་གཅིག་དྲིལ་གྱི་སྒོ་ནས་འོད་གསལ་
རྫོགས་པ་ཆེན་པོའི་ཉམས་ལེན་ཚུལ་བཞིན་དུ་བྱས་ཏེ་སྣང་བཞིའི་ཡེ་ཤེས་ཚེ་འདི་ཉིད་ལ་མངོན་དུ་
བྱས་ན་མཆོད་པ་ཐམས་ཅད་ཀྱི་མཆོག་སྒྲུབ་པའི་མཆོད་པ་ཡིན་ནོ། །
ཞར་ལ་མ་བསྟེན་པའི་ཉེས་དམིགས་དང་། བསྟེན་པའི་ཕན་ཡོན་གཉིས་བཤད་པ་ལས།
དང་པོ་མ་བསྟེན་པའི་ཉེས་དམིགས་ནི། བླ་མ་ལ་སྒོ་གསུམ་གྱིས་རྨི་ལམ་ཙམ་དུ་མོས་པ་
ལོག་ཅིང་བརྙས་ན་ཡང་ཉེས་པ་བསམ་གྱིས་མི་ཁྱབ་སྟེ། དམ་ཚིག་བཀོད་པའི་རྒྱུད་ལས། རྨི་
ལམ་དུས་ན་ལུས་ངག་ཡིད། །གལ་ཏེ་རྡོ་རྗེ་སློབ་དཔོན་ལ། །ཉེས་པ་ཕྲ་མོ་ཙམ་བྱས་ན། །ཁྱི་
ཡི་སྐྱེ་བ་བརྒྱ་བླངས་ནས། ། སྨེ་ཤ་ཅན་དུ་སྐྱེ་བར་འགྱུར། ། ཞེས་དང༌། རྡོ་རྗེ་ཕུར་པའི་རྒྱུད་
ལས། གལ་ཏེ་དེ་ལ་བརྙས་བྱེད་ན། ། དམྱལ་བའི་སྡུག་བསྔལ་རབ་ཏུ་འཐོབ། ། གལ་ཏེ་དེ་
ལས་ཐར་ན་ཡང༌། ། བསྐལ་པ་བྱེ་བ་བརྒྱ་སྟོང་དུ། ། དམ་ཆོས་མིང་ཡང་མི་ཐོས་སོ། ། ཞེས་
དང༌། སྒྱུ་འཕྲུལ་དྲ་བའི་རྒྱུད་ལས། བླ་མ་ལ་ནི་དམོད་པ་དང་། །ཐུགས་དཀྲུགས་པ་ཡི་ཉེས་
པ་ནི། །ཕྱི་ཡི་རྒྱ་མཚོ་ཆེན་པོ་ཡི། ། ཆུ་དེ་སྐུ་ཡིས་གཏོར་ནུས་པ། ། དེ་ཡི་ཚད་དུ་སྡུག་བསྔལ་
མྱོང་། ། རྡོ་རྗེ་དམྱལ་བར་གྲགས་པ་ཡིན། ། ཞེས་དང་། བླ་མ་ལྔ་བཅུ་བར། སློབ་དཔོན་
ལ་ནི་སྨོད་པ་དེ། །ཡམས་དང་མཛེ་དང་ནད་རྣམས་དང༌། ། གདོན་དང་རིམས་དང་དུག་
རྣམས་ཀྱིས། ། རྨོངས་ཆེན་དེ་ནི་འཆི་བར་འགྱུར། །རྒྱལ་པོ་མེ་དང་སྦྲུལ་གདུག་དང་། ། ཆུ་
དང་མཁའ་འགྲོ་རྐུན་པོ་དང་། ། གདོན་དང་ལོག་འདྲེན་རྣམས་ཀྱིས་ཀྱང༌། ། བསད་ནས་
སེམས་ཅན་དམྱལ་བར་འགྲོ །ཞེས་གསུངས་སོ། ། ཉེས་པ་བསགས་པའི་ཚད་ནི་མོས་པ་ལོག་
པ་དང་། བརྙས་པའི་གྲངས་བདུན་ནམ་བཅུ་ཙམ་བཤགས་པས་འདག་ ཅིང་ལོ་གྲངས་ལས་
འདས་ན་མི་འདག་པས་དུས་ནམ་ཡང་བརྙས་སྨོད་སོགས་བྱེད་མི་རུང་ངོ༌། །
གཉིས་པ་ བསྟེན་པའི་ ཕན་ཡོན་ནི། ཨ་ཏི་བཀོད་པ་ཆེན་པོ་ལས། གང་གིས་ ལྷ་ སྐུ་
འབུམ་ཕྲག་བསྒོམས་པ་བས། །བླ་མའི་སྐུ་ལ་དམིགས་པ་མ་ལོག་ན། །བསོད་ནམས་བརྒྱ་ཕྲག་
སྟོང་གི་ཆར་མི་འགྲོ ། བསྙེན་སྒྲུབ་བཟླས་བརྗོད་ས་ཡ་དུང་ཕྱུར་བས། །བླ་མའི་གསོལ་ཚིག་
ལན་གསུམ་བརྗོད་པ་ན། ། ནུས་པ་འབུམ་ཕྲག་ཆར་ཡང་མི་ཕོད་དོ། ། རྫོགས་པའི་རིམ་པ་
བསྐལ་བའི་བར་དུ་ཡང་། །གང་གིས་འདུ་འཛི་སྤངས་ནས་བསྒོམས་པ་བས། ། བླ་མ་རང་
སེམས་དཀྱིལ་དུ་ཤར་བ་ཙམ། ། བསོད་ནམས་སྟོང་ཕྲག་ཉི་ཤུའི་ཆར་མི་ཕོད། ། བླ་མ་བསྒོམ་
དང་བསྟོད་དང་བསམ་པ་ཡིས། །སངས་རྒྱས་འབྲས་བུ་གཅིག་ཆར་འགྲུབ་པར་ངེས། ། ཞེས་
— 19 —



༄༅། །ཡང་གསང་རྡོ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སོ། ། བླ་མ་ཚུལ་བཞིན་དུ་བསྟེན་ན་ཀུན་གྱི་ཡིད་དུ་འོང་བ་དང༌། ཇི་ལྟར་བསམ་པ་ཐམས་
ཅད་འགྲུབ་པ་དང་། ནད་གདོན་བར་ཆད་ཐམས་ཅད་ཞི་བ་དང༌། བྱམས་སྙིང་རྗེ་བྱང་ཆུབ་
ཀྱི་སེམས་གསུམ་རྒྱུན་དུ་སྐྱེ་བ་དང༌། ཏིང་འཛིན་དང་རྟོགས་པ་ཁྱད་པར་ཅན་རྒྱུད་ལ་སྐྱེ་བ་
དང་། བླ་མ་མཉེས་ཤིང་གསང་བའི་གདམས་ངག་ཐམས་ཅད་གསུངས་པ་དང༌། ལྟ་ སྒོམ་
སྤྱོད་པའི་བོགས་ཐོན་ཞིང་མཁའ་འགྲོ་སྤྲིན་བཞིན་དུ་འདུ་བ་དང༌། འཁོར་དང་ལོངས་སྤྱོད་ཆེ་
ཞིང་སྙན་པའི་གྲགས་པ་འབྱུང་བ་དང༌། མཐར་ཐུག་རྫོགས་པའི་སངས་རྒྱས་འགྲུབ་པར་
འགྱུར་བ་སོགས་ཕན་ཡོན་དཔག་ཏུ་མེད་དོ། ། དགོངས་འདུས་ལས། བཀའ་ཟུར་མ་བཅག་
ཆོས་བསྲུང་ན། །ཆོས་སྐྱོང་སྲུང་མས་མཐུན་རྐྱེན་རྣམས། །བུ་བཞིན་རྟག་ཏུ་སྲུང་བར་བྱེད། །
ཅེས་སོ། །གཞན་ཡང་བཤེས་གཉེན་བསྟེན་པའི་ཕན་ཡོན་ནི། ངན་སོང་དང་ཐེག་དམན་སྡིག་
གྲོགས་བདུད་ཀྱི་ལས་ལས་འདའ་བར་འགྱུར་བ་དང་། བློ་གྲོས་དང་ལྡན་པ་དང༌། ཆོས་དང་
མཐུན་པ། བརྩོམ་པ་མཐར་ཕྱིན་པ། བསླབ་པ་དང་མི་འགལ་བ། བྱང་ཆུབ་ཀྱི་ཡན་ལག་
རྣམ་པར་འཕེལ་བ། སངས་རྒྱས་མྱུར་དུ་ཐོབ་པ། རྒྱལ་བ་ཐམས་ཅད་དགྱེས་པ། དགེ་བའི་
བཤེས་གཉེན་གྱིས་མི་ཕོངས་པ། སྔོན་གྱི་ལས་ཀྱི་རྣམ་པར་སྨིན་པ་ཡང་སྡུག་བསྔལ་ཕྲ་མོ་མྱང་
བས་འབྱང་བ་དགེ་བའི་རྩ་བ་གཞན་ཟིལ་གྱིས་གནོན་པ་སོགས་ཕན་ཡོན་དཔག་ཏུ་མེད་པས་བླ་མ་
དམ་པ་ཚོང་བས་དེད་དཔོན་བསྟེན་པའམ། ནད་པས་སྨན་པ་བསྟེན་པའམ། མགྲོན་པོས་
སྐྱེལ་མ་བསྟེན་པ་ལྟར་ཉོན་མོངས་པ་ཞི་བར་བྱ་བ་དང༌། སྡུག་བསྔལ་གྱི་ཆུ་བོ་ལས་བརྒལ་བར་
བྱ་བ་དང་། འདོད་པའི་འབྲས་བུ་འགྲུབ་པར་བྱ་བ་དང་། སངས་རྒྱས་མྱུར་དུ་འཐོབ་པར་བྱ་
བའི་ཕྱིར་སྒོ་གསུམ་གུས་པ་ཆེན་པོས་རྒྱུན་དུ་བླ་མ་དམ་པ་བསྟེན་པར་བྱའོ། །རྡོ་རྗེ་སྙིང་པོ་སྲ་བ་
འབྱུང་གནས་ཀྱི་རྒྱུད་ལས། བླ་མ་རྟག་ཏུ་བསྟེན་པའི་མིས། ། མཁའ་འགྲོའི་གཟུགས་རྣམས་
མཐོང་བ་དང༌། །དེ་ཡི་བྱིན་རླབས་འཇུག་པ་དང༌། །དུས་གསུམ་ལུང་ཡང་སྟོན་པ་དང་། །
སྐྱེ་ཤི་གཉིས་ལ་དབང་ཐོབ་འགྱུར། ། ཞེས་གསུངས་པས། ལེགས་ཚོགས་ཐམས་ཅད་ཀྱི་རྩ་བ་
བཤེས་གཉེན་བསྟེན་པའི་ཁྲིད་རིམ་འདི་ལ་བློ་ལྡན་རྣམས་ཀྱིས་ཉམས་ལེན་སྙིང་བོར་མཛོད་ཅིག།
སྨྲས་པ། ལེགས་ཚོགས་ཡོན་ཏན་རྒྱ་མཚོའི་གཏེར་གྱུར་པ། ། མཚན་ལྡན་བླ་མ་མཆོག་
གི་བཀའ་དྲིན་ལས། ། ལམ་གྱི་རྩ་བ་བཤེས་གཉེན་བསྟེན་པའི་ཚུལ། ། མདོ་རྒྱུད་ཟབ་མོའི་
གཞུང་དོན་ཇི་བཞིན་དུ། །སྤེལ་བའི་དགེ་བས་བདག་གཞན་མ་ལུས་པ། བཤེས་གཉེན་མཆོག་
གིས་རྗེས་སུ་འཛིན་གྱུར་ཅིག ། །
ཅེས་བཤེས་གཉེན་བསྟེན་ཚུལ་གྱི་རིམ་པ་འདི་ནི་སྐལ་ལྡན་སློབ་མ་ལྷུན་གྲུབ་རིག་འཛིན་གྱིས་བསྐུལ་ངོར་
བྱ་བྲལ་བ་ཆོས་དབྱིངས་སྟོབས་ལྡན་རྡོ་རྗེའམ། ངག་དབང་ཡོན་ཏན་གྱིས་རང་ལོ་ཉེར་ལྔའི་སྟེང་ས་ག་ཟླ་བའི་
ཚེས་ལ་གཡང་སྟེང་དོན་གཉིས་ལྷུན་གྲུབ་ནས་སྦྱར་བའོ། །
— 20 ཡ་



ལོ་རྒྱུས་ཀྱི་ཁྲིད་ཡིག་གངྒཱའི་རྒྱུན་བཟང་བཞུགས།།
༄༅། ། འོད་གསལ་རྫོགས་པ་ཆེན་པོ་ལས།
ལོ་རྒྱུས་ཀྱི་ཁྲིད་ཡིག་གངྒཱའི་རྒྱུན་བཟང་བཞུགས་སོ། །
a)
7
༄༅༅། །བླ་མ་དང་པདྨ་སྐུ་བཞིའི་བདག་ཉིད་ཅན་ལ་ཕྱག་འཚལ་ལོ། ། འདིར་འོད་
གསལ་རྫོགས་པ་ཆེན་པོའི་ལོ་རྒྱུས་ཀྱི་རིམ་པ་ནི། ཀློང་གསལ་ལས། སྐལ་ ལྡན་ ངེས་ཤེས་
བསྐྱེད་པའི་ཕྱིར། ། བརྒྱུད་པའི་ལོ་རྒྱུས་བཤད་པར་བྱ། ། ཞེས་དང༌། ཉི་ཟླ་ཁ་སྦྱོར་ལས།
ལོ་རྒྱུས་དོན་གྱིས་མ་བཤད་ན། །གསང་ཆེན་ངེས་པའི་བཀའ་འདི་ལ། །ཡིད་མི་ཆེས་པའི་སྐྱོན་
དུ་འགྱུར། ། ཞེས་གསུངས་པ་ལྟར་ཅུང་ཟད་བརྗོད་ན། རྒྱལ་བ་ཐབས་ལ་མཁས་ཤིང་ཐུགས་
རྗེ་ཆེན་པོ་དང་ལྡན་པ་དེ་ཉིད་ཀྱིས། སེམས་ཅན་རྣམས་ཀྱི་ཁམས་དང་དབང་པོ་ཉོན་མོངས་
པའི་བྱེ་བྲག་གིས་སྐུ་དང་མཛད་པ་ཆོས་ཀྱི་རྣམ་གྲངས་རྒྱས་བསྡུས་དཔག་ཏུ་མེད་ཅིང་བརྗོད་ཀྱིས་
མི་ལང་བ་ཞིག་བསྟན་པ་ཡིན་ལ། རེ་ཞིག་ཞིང་ཁམས་འདི་ཉིད་དང་པོ་ཆགས་ཚུལ། བར་དུ་
གནས་ཚུལ། སྟོན་པའི་བྱོན་ཚུལ། བསྟན་པའི་དར་ཚུལ། ཐ་མར་འཇིག་ཚུལ་སོགས་ཐེག་
པ་ཆེ་ཆུང་གི་རིམ་པས་བརྗོད་ཚུལ་མི་འདྲ་བ་མང་པས། ཕྱོགས་གཅིག་ཙམ་ལ་ཞེན་ནས་ཐོས་པ་
དང༌། བློ་གྲོས་ཀྱི་མིག་དོག་པ་རྣམས་དང་། ཁྱད་པར་དུ་དེ་བཞིན་ཉིད་ཀྱི་དོན་ལ་རབ་རིབ་
ཏུ་གྱུར་ནས། འཁྲུལ་སྣང་ལ་བདེན་ཞེན་གྱི་མདུད་པ་ཕུགས་སུ་དམ་པ་དག་གིས། ཕྱོགས་
འདི་ལ་སྐུར་པ་བཏབ་པ་རང་གནོང་རྒྱན་དུ་ངོམ་པ་ཁོ་ན་ཡིན་པས་གཏད་སོ་མ་མཆིས་སོ། ། དེ་
ཡང་སེམས་ཅན་དང་སངས་རྒྱས་གཉིས་མ་བྱུང་བའི་སྔོན་རོལ་ནས་སེམས་ཅན་རྣམས་གཞི་ལས་
གཞི་སྣང་དུ་ཤར་བའི་འཁྲུལ་ཚུལ། ཀུན་ཏུ་བཟང་པོ་གཞི་ཐོག་ནས་གྲོལ་ཚུལ། ཆོས་ལོངས་
སྤྲུལ་གསུམ་གྱི་སྟོན་པ་དང་འཁོར་དང་། བསྟན་པ་དང་། དུས་དང་། གདུལ་བྱ་སོགས་
དང༌། ཚེ་ལོ་ གྲངས་མེད་ནས་ད་ལྟའི་ བར་དུ་རྫོགས་ ཆེན་ སྟོན་པ་བཅུ་གཉིས་ཀྱི་བྱོན་ཚུལ།
ཐུན་མོང་ལྟར་བདག་ཅག་གི་སྟོན་པས་མཛད་པ་བཅུ་གཉིས་བསྟན་ཚུལ། བཀའ་བསྡུས་ཚུལ།
རྒྱ་གར་དུ་ཉན་ཐོས་དང་། ཐེག་ཆེན་དང་སྔགས་རིམ་པས་དར་ཚུལ། སྐུ་གསུང་ཐུགས་རྟེན་
བྱུང་ཚུལ། བསྟན་པ་ལ་དགྲ་བྱུང་ཚུལ། རྒྱན་དྲུག་མཆོག་གཉིས་གྲུབ་ཆེན་བརྒྱད་ཅུ་སོགས་
ཀྱིས་བསྟན་པ་ལ་བྱ་བ་བྱས་ཚུལ། ཕྱི་ནང་གི་གྲུབ་མཐའི་དབྱེ་བ་སོགས་ཞིབ་པར་ཀུན་མཁྱེན་
ཀློང་ཆེན་ རབ་འབྱམས་ཀྱི་ལེགས་བཤད་མཛོད་བདུན་སོགས་དང་། མདོ་ སྔགས་ ཀྱི་ གཞུང་
ED
ས 21
—



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གཞན་ལས་ཤེས་པར་མཛོད་ཅིག་
ཁྱད་པར་དུ་གྱུར་པ་ཆོས་འདིའི་ལོ་རྒྱུས་ནི། དེ་ཡང་མདོ་སྡེ་གདམས་ངག་འབོགས་པའི་
རྒྱལ་པོ་ལས། རྒྱུ་ལ་མོས་པ་རྒྱུའི་ཆོས་ཀྱི། །འཁོར་ལོ་རབ་ཏུ་བསྐོར་བྱས་ནས། །འབྲས་བུའི་
ཐེག་པའི་ཉེ་ལམ་ཞིག །མ་འོངས་དུས་ན་འབྱུང་བར་འགྱུར། །ཞེས་གསུངས་པ་ལྟར། ཐེག་
པ་དགུའི་རྩེ་རྒྱལ་ཡང་གསང་རྨད་དུ་བྱུང་བ་འོད་གསལ་རྡོ་རྗེ་སྙིང་པོ་བཀའ་རྫོགས་པ་ཆེན་པོ་ལ་
བཀའ་བབས་གསུམ་ལྡན་དུ་ཡོད་པས། རྒྱལ་བ་དགོངས་པ་བརྒྱུད་པར་སྟོན་པ་ངོ་བོ་ཉིད་ཀྱི་
སྐུས་རང་གསལ་ངོ་བོ་ཉིད་ཀྱིས་གསུངས་པ། གསང་བ་རྡོ་རྗེའི་ཆོས་ཀྱི་སྐུའི་བྱིན་རླབས་ཀྱིས་
རང་ གྲོལ་ མངོན་ སུམ་ དུ་གསུངས་པ། ལོངས་སྤྱོད་རྫོགས་སྐུས་རང་གི་ངོ་བོས་ གསུངས་པ།
གསང་བ་རྡོ་རྗེའི་སྐུས་བདེ་ཆེན་ཐབས་ཀྱིས་གསུངས་པ་ལས། གསང་བའི་བདག་པོའི་སྤྲུལ་སྐུ་
དགའ་ རབ་ རྡོ་ རྗེ་ བསྟན་ པའི་ བདག་ པོར་ དབང་ བསྐུར་ ནས་ ལྷ་ མིའི་ ཡུལ་ དུ་ གྲགས་ པ་ སྟེ།
དེའང་། ཉོན་མོངས་རྒྱུད་དྲག་མོས་མཐུ་ཞན། ། ལས་ཀྱིས་ཚེ་ཐུང་བཀའ་དོན་ སྟོར། །
བསྟན་སྙིང་གྲུབ་མཐའ་ངན་པས་བསྒྱུར། ། གཉེན་པོས་མི་ནོན་སྒྲུབ་ཚུལ་ཞན། ། དེ་ཚེ་རིག་
པའི་རྣམ་རྟོག་ཤར། །ཞེས་གསང་སྔགས་ཀྱི་བསྟན་པ་འབྱུང་བའི་དུས་དྲུག་ལ་བབ་པའི་ཚེ་ཤན་
འབྱེད་ལ་བཟླ་རང་གྲོལ་མངོན་སུམ་དུ་སྟོན་པ་ཨ་ཏིའི་བསྟན་པ་བྱུང་ཞིང༌། དུས་དེར་སུམ་ཅུ་
རྩ་གསུམ་གྱི་ལྷ་དེ་ལ་བཟང་སྐྱོང་གི་བུ་སེམས་ལྷག་ཅན་ལ་རྨི་ལྟས་ཁྱད་པར་ཅན་བཞི་བྱུང་བ་དང་
མཐུན་པར་ཕྱོགས་བཅུ་དུས་གསུམ་གྱི་སངས་རྒྱས་ཐམས་ཅད་དང་རིགས་ལྔའི་སངས་རྒྱས་ཐམས་
ཅད་ཀྱིས་རྡོ་རྗེ་སེམས་དཔའི་བྱིན་གྱིས་བརླབས་པ་ལ་བརྟེན་ནས་རྡོ་རྗེ་སེམས་དཔས་ལྷའི་བུ་
སེམས་ལྷག་ཅན་ལ་རྒྱལ་ཐབས་སྤྱི་བླུགས་སོགས་ཀྱི་དབང་བསྐུར་ཅིང་མན་ངག་རྣམས་བྱིན་པ་
ནས་ལྷའི་གནས་སུ་དར། དེ་ནས་ཞིང་ཁམས་འདིར་སངས་རྒྱས་ཤཱཀྱ་ཐུབ་པ་འདས་ནས་ལོ་
བརྒྱ་ལྷག་ཙམ་ནས་ཨོ་རྒྱན་གྱི་ཡུལ་དུ་སྤྲུལ་པའི་སྐུ་དགའ་རབ་རྡོ་རྗེ་འཁྲུངས་པར་ཕྱག་ན་རྡོ་རྗེས་
དབང་ བསྐུར་ ཅིང་ མན་ངག་རྣམས་ གཏད། དགའ་ རབ་རྡོ་ རྗེས་སློབ་དཔོན་འཇམ་དཔལ་
བཤེས་གཉེན་ལ་བརྡ་བསྟན་པ་ཙམ་གྱིས་སྐད་ཅིག་ལ་རྟོགས་པ་ཁོང་དུ་ཆུད་ཀྱང་བསྟན་པ་ཡོངས་
སུ་རྫོགས་པར་བྱ་ཕྱིར་དབང་བསྐུར་ཅིང་མན་ངག་རྣམས་གཏད། དེ་ཉིད་ཀྱིས་སངས་རྒྱས་
གསང་བ། ཤྲཱི་སེང་ཧ། པདྨ་འབྱུང་གནས། སྒེག་པ་རྡོ་རྗེ། བི་མ་ལ་སོགས་ལ་གསུངས་
ནས། གང་ཟག་སྙན་ཁུང་དུ་བརྒྱུད་པ་ཡིན། ལུང་ཨ་ནི་ཡོ་ག་རི་མ་ལ་ཡའི་རྩེར་དྲ་མ་ལྔས་
གདུང་ཚིག་ཉེར་གསུམ་བཏོན་པའི་དུས་སུ་གསང་བའི་བདག་པོས་མདོ་དགོངས་འདུས་སོགས་ཨ་
ནུའི་ཆོས་སྡེ་ཐམས་ཅད་བསྟན། བསྐྱེད་པ་མ་ཧཱ་ཡོ་ག་ནི། དཔལ་ཀུན་ཏུ་བཟང་པོ་ནས་
རིགས་ལྔའི་སེམས་དཔའ་དང་བཅས་པ་ལ་རིམ་པས་བརྒྱུད་དེ། རིགས་གསུམ་མགོན་པོས་ལྷ་
— 22 -



ལོ་རྒྱུས་ཀྱི་ཁྲིད་ཡིག་གངྒཱའི་རྒྱུན་བཟང་བཞུགས།
ཀླུ་གནོད་སྦྱིན་གྱི་ཡུལ་དུ་དར་རྒྱས་སུ་མཛད། དེ་ནས་རྒྱལ་པོ་ཛའི་སྟེང་ཁང་དུ་གླེགས་བམ་གྱི་
ཆར་བབས་པའི་དོན་མཁྱེན་ཏེ་བསྒྲུབས་པས་འཁོར་འབུམ་དང་བཅས་ཏེ་མཁའ་སྤྱོད་དུ་གཤེགས།
རིག་འཛིན་བརྒྱུད་ཀྱིས་ སྒྲུབ་ སྡེ་ བརྒྱད་ མཆོད་ རྟེན་བདེ་བྱེད་བརྩེགས་པ་ནས་སྤྱན་དྲངས་ཏེ་
བསྒྲུབས་པས་གྲུབ་པ་བརྙེས་པ་ཡིན་ནོ། ། དེ་ལྟ་བུའི་ཡོ་ག་གསུམ་གྱི་གཙོས་མདོ་སྔགས་ཀྱི་ཆོས་
ཚུལ་བསམ་གྱིས་མི་ཁྱབ་པ་ཞིག་མ་ཆགས་པདྨ་ལས་བརྫུས་ཏེ་སྐྱེས་པ་སྐུ་ལ་བསྒྲེས་རྒུད་སྐྱེ་འཆི་
མེད་པ་ཨོ་རྒྱན་རྡོ་རྗེ་འཆང་གིས་འོག་མིན་དང་མཁའ་སྤྱོད་སོགས་སུ་རིག་པ་འཛིན་པ་རྣམས་ལས་
གསན་ནས། རྒྱ་གར་ཤར་ལྷོ་ནུབ་བྱང་སོགས་སུ་གུ་རུ་མཚན་བརྒྱད་སོགས་རྣམ་འཕྲུལ་དཔག་
ཏུ་མེད་པས་བསྟན་པ་དང་འགྲོ་བའི་དོན་བསམ་གྱིས་མི་ཁྱབ་པ་ཞིག་མཛད་པས་མཐར་ཁ་བའི་
ལྗོངས་འདིར་བྱོན་པ་ཡིན་ནོ། ། བོད་ཡུལ་འདིར་སྔོན་མཚོ་ དང་གངས་རིས་གང་ བ་ལས།
སྐབས་ཤིག་མཚོ་བསྐམས་པའི་དུས་འདྲེ་སྲིན་གྱིས་བཟུང་། དེ་ནས་འཕགས་པ་སྤྱན་ རས་་
གཟིགས་ཀྱི་ཐུགས་རྗེ་ལས། སྤྲེའུ་དང་བྲག་སྲིན་གྱི་བུ་ལས་རིམ་གྱིས་མི་དར། རྒྱལ་པོ་གཉའ་
ཁྲི་བཙན་པོ་ནས་ཁྲིམས་དར། ལྷ་ ཐོ་ཐོ་རི་གཉན་བཙན་གྱིས་དམ་ པའི་ ཆོས་ ཀྱི་ དབུ་ རྙེད།
རྒྱལ་པོ་སྲོང་བཙན་སྒམ་པོའི་རིང་ལ་ཇོ་ཤཱཀ་རྣམ་གཉིས་སྤྱན་དྲངས་ཏེ་དམ་པའི་ཆོས་ཀྱི་སྲོལ་
བཏོད། འཇམ་དཔལ་གྱི་སྤྲུལ་བ་ཁྲི་སྲོང་ལྡེའུ་བཙན་གྱི་རིང་ལ་སྐུའི་རྟེན་དུ་བསམ་ཡས་ལྷུན་
གྱིས་གྲུབ་པའི་གཙུག་ལག་ཁང་བརྩིགས། གསུང་གི་རྟེན་དུ་དམ་པའི་ཆོས་བསྒྱུར། ཐུགས་ཀྱི་
རྟེན་དུ་དགེ་འདུན་གྱི་སྡེ་བཙུགས། མཁན་ཆེན་ཐམས་ཅད་མཁྱེན་པ་ཞི་བ་འཚོས་ཐམས་ཅད་
ཡོད་སྨྲ་བའི་དགེ་སློང་བཅུ་གཉིས་ཀྱི་ཁ་སྐོང་དང་བཅས་སད་མི་མི་བདུན་སོགས་རབ་ཏུ་བྱུང་ཞིང་
བསྙེན་པར་རྫོགས་ནས་བསྟན་པའི་རྩ་བ་སོ་སོར་ཐར་བའི་གཞི་བཙུགས། པཎ་ཆེན་བི་མ་ལ་མི་
ཏྲས་ཐོག་དྲངས་རྒྱ་གར་མཁས་པ་མང་པོ་དང་། ལོ་ཆེན་བཻ་རོ་ཙ་ནས་མཚོན་སྐུད་གཉིས་སྨྲ་བ་
མཐའ་དག་བསགས་ཏེ་ཐེག་པ་གོང་འོག་གི་ཆོས་རྣམས་བསྒྱུར་བའི་བཤད་ཉན་གྱིས་གཏན་ལ་
ཕབ། སློབ་དཔོན་ཆེན་པོས། རྗེ་འབངས་ཉེར་ལྔའི་གཙོས་ སྣོད་ལྡན་མང་པོར་བླ་རྫོགས་
ཐུགས་གསུམ་བཀའ་བརྒྱད་སྤྱི་བྱེ་བྲག་སོགས་ཐེག་དགུའི་ཆོས་ཀྱིས་སྨིན་གྲོལ་གྱི་ལམ་ལ་བཀོད་དེ་
མདོ་སྔགས་ཀྱི་བསྟན་པ་དར་རྒྱས་སུ་མཛད་པས། ཕྱི་འགྱུར་ལས་སྔ་འགྱུར་ཕྱོགས་དུས་གནས་
སྐབས་ཐམས་ཅད་ནས་ཁྱད་པར་འཕགས་ཚུལ་ལོ་ཙཱ་བ་ཆེན་པོ་རོང་ཟོམ་ཆོས་བཟང་གི་གསུང་
ལས། གསང་སྔགས་རྙིང་མ་ལ་ཁྱད་པར་འཕགས་པའི་ཆེ་བ་ལྔ་ཡོད་པར་གསུངས་ཏེ། དང་
པོ་སྤྱན་འདྲེན་པ་པོ་ཡོན་བདག་གི་ཆེ་བ་ནི། རིགས་གསུམ་མགོན་པོའི་སྤྲུལ་བ་མངའ་བདག་
མེས་དབོན་རྣམ་གསུམ་གྱི་སྐབས་སུ་སྤྱན་དྲངས་པ་ཡིན་ལ། ཡོན་བདག་དེ་རྣམས་ཀྱི་སྨོན་ལམ་
དང་དད་པའི་མཐུ་ཤུགས་ཀྱིས་བོད་དུ་གཙུག་ལག་ཁང་སོགས་བསམ་ཡས་མི་འགྱུར་ལྷུན་གྱིས་
ChCHCS
23



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གྲུབ་པ་སོགས་དང༌། རབ་ཏུ་བྱུང་བའི་སྡེ་སོ་སོ་དང་ལྷ་སྲིན་སྡེ་བརྒྱད་དམ་ལ་བཏགས་པས་
ཆོས་ད ར་བ། སྐྱེ་འགྲོར་བདེ་སྐྱིད་བྱུང་བ་ནི་རྙིང་མའི་བཀའ་དྲིན་ཡིན་ནོ། ། གཉིས་པ་སྒྱུར་
བྱེད་ལོ་ཙཱ་བའི་ཆེ་བ་ནི། སྔོན་པ་གོར་བི་རོ་ཙ་ན། འཁོན་ཀླུའི་དབང་པོ་སྲུང༌། གཙང་
ལེགས་གྲུབ། སྐ་ཅོག་ཞང་གསུམ། དེ་དུས་ཀྱི་ལོ་ཙཱ་བ་སྟོང་རྩ་བརྒྱད་སོགས་དེ་ སྐྱབས་ སུ་
བསྒྱུར་བའི་ཆོས་རྙིང་མ་ཡིན་པས་བསམ་ཡས་ནས་བསྒྱུར་བའི་རྒྱ་དཔེའི་ཚོགས་དང་བསྒྱུར་ཟིན་
བོད་ཡིག་ཏུ་ཕབ་ཡོད་པའི་ཆ་གཉིས་སུ་བཞུགས་ཡོད་པ་བསྒྱུར་ཟིན་པ་ལ་གཟིགས་པས་སྔོན་གྱི་ལོ་
ཙཱ་བས་བསྒྱུར་བར་ཐུགས་ཡིད་ཆེས་ཤིང་། སྔོན་གྱི་བཀའ་འགྱུར་དཀར་ཆགས་མཆིམས་ཕུ་མ་
དང༌། ལྡན་དཀར་མ་དང༌། འཕང་ཐང་མར་གཟིགས་པས་ཀྱང་ཡིད་ཆེས་སྐྱེ་བར་འགྱུར་
རོ། །གསུམ་པ་པཎྜི་ཏའི་ཁྱད་པར་གྱི་ཆེ་བ་ནི། པཎྜི་ཏ་པདྨ་འབྱུང་གནས། ཤིནྟཾ་གནྡྷ། བི་
མཱ་ལ་མི་ཏྲ། སངས་རྒྱས་གསང་བ། ཙནྡྲ་ཀིརྟི། པཎྜི་ཏ་དྷ་ན་ཏ་ལ་འདི་རྣམས་སྐུ་དངོས་
ཀྱིས་བོད་ལ་ཕེབས་ནས་རྙིང་མའི་ཆོས་ལུགས་དར་རྒྱས་སུ་མཛད་པ་ནི་ཡོངས་ལ་གྲགས་ཤིང་།
པཎྜི་ཏ་དེ་ཚོ་རིག་པ་འཛིན་པའི་ས་ལ་གནས་པའི་བྱང་ཆུབ་སེམས་དཔའ་ ཤ་སྟག་གིས་རྒྱ་གར་
ནས་སྤྱན་དྲངས་པའི་ཆོས་རྙིང་མ་བླ་རྫོགས་ཐུགས་གསུམ་ཡོངས་རྫོགས་དང་བཅས་པ་བོད་ཡིག་
ཏུ་ཕབ་པ་ཡིན་ནོ། ། བཞི་བ་དབང་དང་ཆོས་ཞུས་པའི་རྟེན་ནམ་ཡོན་མེ་ཏོག་གི་ཁྱད་པར་གྱི་ཆེ་
བ་ནི། སྔོན་གསེར་ཕྱེ་བྲེ་ལ་འཇལ། གསེར་ཤུ་བའི་རླུད་བུ་བཀང་ནས་ཕུལ། གསེར་རྟ་
ཁལ་དང་དྲེལ་ཁལ་ཕུལ་ནས་ཞུས་པའི་ཆོས་རྙིང་མ་ཡིན། ད་ལྟ་མཆན་ཁུང་ནས་གསེར་ཞོ་རེ་
གཉིས་ཉུག་ཉུག་བྱས་ནས་ཞུས་པ་དང་མི་འདྲའོ། །ལྔ་བ་བརྗོད་བྱ་ཆོས་ཀྱི་ཁྱད་པར་གྱི་ཆེ་བ་ནི།
ཐེག་པ་རིམ་དགུ་དང་སྒྲུབ་ཆེན་བཀའ་བརྒྱུད། མདོ་སྒྱུ་སེམས་གསུམ་དང་། སེམས་སྡེ་ལ་
སེམས་སྡེ་ཀློང་སྡེ་མན་ངག་གི་སྡེ། རྫོགས་ཆེན་ཨ་རོ། རྫོགས་ཆེན་རྡོ་རྗེ་ཟམ་པ། རྫོགས་
ཆེན་ཀློང་སྡེ། མན་ངག་གི་ཆོས་སྐོར་ལ། བི་མཱ་ལའི་སྙིང་ཐིག རྫོགས་ཆེན་འོད་གསལ་སྒྲོན་
མ་དྲུག་སྐོར། ས་སྐྱ་གོང་མའི་ཐུགས་དམ་ཉམས་བཞེས་ཡང་ཕུར་རྫོགས་རིམ། རྫོགས་ཆེན་ཨ་
ཏི་སོགས་རྫོགས་པ་ཆེན་པོའི་རྣམ་གྲངས་ཤིན་ཏུ་མང་པར་ཡོད་པ་རྣམས་ནི་བརྗོད་བྱ་ཆོས་ཀྱི་ཁྱད་
པར་གྱི་ཆེ་བ་ཡིན་ནོ། ། གཞན་ཡང་བརྗོད་བྱ་ཆོས་ཀྱི་ཆེ་བ་ནི། སྤྱིར་བསྐལ་པ་ལ་ཡང་དུས་
བཞི་ཡོད། ཁྱད་པར་སངས་རྒྱས་ཀྱི་བསྟན་པ་ལ་ཡང་དུས་བཞི་ཡོད་པས། སངས་རྒྱས་ཀྱི་
བསྟན་པའི་རྫོགས་ལྡན་གྱི་སྐབས་ཀྱི་སྔོན་སངས་རྒྱས་ཀྱི་བསྟན་པ་གྲ་མ་ཉམས། སློད་མ་ཞུགས་
པའི་དུས་སུ་སྤྲུལ་བའི་ལོ་ཙཱ་བ་བཻ་རོ་ཙ་ན་སོགས་ཀྱིས་གཏན་ལ་ཕབ་ནས་བསྒྱུར། ཤེས་བྱ་
དངོས་ པོའི་ འདུག་ ཚུལ་ སྒྲ་ཇི་ བཞིན་ པར་ བཤད། དེར་རྟོགས་ བྱེད་ ཀྱི་ ཐབས་ དུ་ མ་ དང་།
ཟབ་མོས་བརྒྱན་པའི་ཆོས་དང་། མཆོག་དང་ཐུན་མོང་གི་དངོས་གྲུབ་ཐམས་ཅད་བདེ་བླག་ཏུ་
it
མས 24 -



ལོ་རྒྱུས་ཀྱི་ཁྲིད་ཡིག་གངྒཱའི་རྒྱུན་བཟང་བཞུགས།
འབྱུང་ངེས་པ། ཆོས་བཀའ་སོ་སོའི་བླ་མ་བརྒྱུད་པའི་ལོ་རྒྱུས་ལ་ལྟོས་དང་ཡིད་ཆེས་པར་འགྱུར་
རོ། །དེ་ལྟ་བུའི་ཆོས་ཟབ་མོའི་ལམ་འདི་ལ་བརྟེན་ནས་གྲུབ་པ་བརྙེས་པ། རྗེ་འབངས་ཉེར་ལྔ།
མཁར་ཆུའི་གྲུབ་ཆེན་བརྒྱ་རྩ་སོགས་སྔགས་པའི་རྒྱལ་པོ་འགྲན་ཟླ་དང་བྲལ་བ་དཔག་ཏུ་མེད་པ་
བྱུང་། གཞན་ཡང་བོད་ཀྱི་མཁས་གྲུབ་ཕལ་ཆེར་ལམ་འདི་ལ་བརྟེན་པ་ཡིན་ཏེ། རྗེ་མི་ལའི་
མགུར་ལས། རྫོགས་པ་ཆེན་པོས་མདུན་ནས་གཟིར། །ཕྱག་རྒྱ་ཆེན་པོས་རྒྱབ་ནས་གཟིར། །ཁ་
ནས་གདམས་ངག་ཁྲག་ཏུ་བསྐྱུག ། ཅེས་གསུངས། མ་ཅིག་ལབ་སྒྲོན་གྱིས། ཕྱག་ཆེན་བློ་
ལས་འདས་པར་རིག ། རྫོགས་ཆེན་ཡེ་དག་ཆེན་པོར་རིག །ཅེས་སོ། ། ཡང་དགོན་པས།
རྫོགས་ཆེན་ཞེས་པའི་སྒྲ་བོ་ཆེ། ། སྤྲང་གོ་བས་ལེན་ཕྱོགས་ཀྱང་དེ་ལ་བགྱིས། ། ཅིག་ཅར་གྱི་
རྟོགས་པའང་དེ་ལ་འཁྲུངས། ། ཞེས་སོ། ། ཇོ་བོ་དཔལ་ལྡན་ཨ་ཏི་ཤས་བསམ་ཡས་སུ་རྒྱ་དཔེ་
མང་པོ་ལ་གཟིགས་པས། སྔར་གསན་གཟིགས་མེད་པའི་རྒྱུད་མང་པོ་གཟིགས་པས་འདི་རྣམས་
སློབ་དཔོན་པདྨས་རྫུ་འཕྲུལ་གྱིས་སྤྱན་དྲངས་པ་ལགས་ཤིན་ཏུ་ངོ་མཚར་ཆེ་གསུངས་ཏེ་ཐུགས་
མཉེས། པོ་ཏོ་བ་རིན་ཆེན་གསལ། བུ་སྟོན་ཐམས་ཅད་མཁྱེན་པ། ཀུན་མཁྱེན་རང་བྱུང་རྡོ་
རྗེ། དཔལ་ས་སྐྱ་བ་ཡབ་སྲས་བརྒྱུད་པ་དང་བཅས་པ། རྒྱལ་བ་དང་པཎ་ཆེན་སྐུ་ན་རིམ་ལྟར་
དང་ཁྱད་པར་ཀུན་མཁྱེན་ལྔ་བ་ཆེན་པོས་ཉམས་བཞེས་ཀྱི་གཙོ་བོ་རྙིང་མ་ལ་མཛད། རྙིང་མ་
རང་གི་ཕྱོགས་ལ་ཡང་བཀའ་མའི་རྒྱུད་ལུང་མན་ངག་བསམ་གྱིས་མི་ཁྱབ་པ་གནུབ་སྟོན་ཡོན་ཏན་
རྒྱ་མཚོ། སོ་ཡེ་ཤེས་དབང་ཕྱུག ལྷ་རྗེ་ཟུར་ཆེན་ཟུར་ཆུང་སོགས་ལ་རིམ་པར་བཀའ་བབས་
པ་སོགས་རྙིང་མ་བཀའ་མའི་བསྟན་འཛིན་ནམ་མཁའི་སྐར་ཚོགས་དང་འདྲའོ། ། དེ་བཞིན་དུ་
འཛད་པ་མེད་པའི་ཆོས་དང་རྫས་གཏེར་དཔག་ཏུ་མེད་པ་བཀའ་སྲུང་གཏེར་སྲུང་རྣམས་ཀྱིས།
ཆོས་བདག་གཏེར་སྟོན་རྣམས་ལ་གཏད་དེ་སྔོན་ནས་དེང་གི་བར་དུ་བསྟན་པ་དང་འགྲོ་བའི་ཕན་
བདེའི་གཞིར་གྱུར་པ་ཡིན་ནོ། ། སྐལ་མེད་འགའ་རེས་གཏེར་ཆོས་འདི་རང་བཟོས་རྫུན་ཆོས་
ཡིན་ཟེར་བ་ནི་ལས་ངན་གྱི་མཐུས་ནོན་པའི་གཏམ་སྟེ། རང་བཟོ་ཡིན་ན་ཨོ་རྒྱན་གླིང་པས་ཤེལ་
བྲག་ནས་བཀའ་འདུས་ཆོས་ཀྱི་རྒྱ་མཚོ་པོ་ཏི་བརྒྱ་སྐོར་སྤྱན་དྲངས་པ་དང་། མངའ་བདག་ཉིང་
གིས་རྒྱལ་པོའི་བླ་དཔེ་པོ་ཏི་དགུ་སྤྱན་དྲངས་པ་དང་། རཏྣ་གླིང་པས་གནམ་སྐས་བྲག་ནས་ཁྲོམ་
གཏེར་བཏོན་པ་སོགས་ལོ་རྒྱུས་དཔག་ཏུ་མེད་པ་ཡོད། མདོ་ལས། ང་ཡི་བསྟན་པ་ཆོས་ཀྱི་
གཞུང་། ། ཐུགས་ནས་ཐུགས་ཀྱི་གཏེར་དུ་སྦས། ། ཡང་ན་ས་ཡི་སྙིང་བོ་བྱ། ། ཞེས་གསུངས།
ཇོ་བོ་རྗེས་བཀའ་ཆེམས་ཀ་ཁོལ་མ་དང༌། སངས་རྒྱས་ཀྱི་དུང་འགོག་པ་རིའི་ཆུ་མཚམས་ནས་
རྒྱལ་བ་ཙོང་ཁ་བས་སྤྱན་དྲངས་པ་སོགས་གཏེར་ངེས་པའི་རྒྱུ་མཚན་མང་པོ་ཡོད་དོ། །
ཆོས་འདིའི་ལོ་རྒྱུས་ནི། རྗེ་འབངས་ཉེར་ལྔའི་ནང་ཚན་མཁའ་འགྲོ་ཡེ་ཤེས་མཚོ་རྒྱལ་
- 25
—



༄༅། །ཡང་གསང་རྟ་ཕུག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གྱིས་ཕུར་པ་བསྒྲུབ་པའི་བསྒྲུབ་གྲོགས་རླངས་ཆེན་དཔལ་གྱི་སེངྒེ་ལྷ་སྲིན་བྲན་དུ་འཁོལ་བ་དེ་ཉིད་
ཀྱི་སྐྱེ་མཐའ་རིག་འཛིན་གཏེར་ཆེན་དམ་པ་དེ་ཉིད་ལ་མཚན་གསུམ་ཡོད་དོ། །ཕྱི་ལྟར་ན་འཇམ་
དཔལ་རྡོ་རྗེ། ནང་ལྟར་ན་སྟོབས་ལྡན་རྡོ་རྗེ། གསང་བ་ལྟར་ན་རཀྟི་སྟོན་པ་ཞེས་པ་དེ་ཉིད་
སློབ་དཔོན་ཆེན་པོས་ད་ལྟའི་དུས་འདིར་བོད་འབངས་རྣམས་ཀྱི་ཕན་བདེའི་རྩ་ལག་དམ་པར་
མངགས་པ་ཡིན་ཏེ། པདྨ་བཀའ་ཐང་ལས། རྒྱལ་པོའི་མངའ་ཆུད་བོད་ཀྱི་མི་རྣམས་དང་། །
རང་གི་ལྟོ་ གོས་བསུན་ནས་ས་ཧོར་ གོས། ། གནས་བརྟན་ དམག་དཔོན་ ཧོར་ལས་བྱེད་ པ་
འབྱུང༌། ། ལྷོ་བོད་མཚམས་སུ་སྦས་པའི་གཏེར་ཁ་འདི། ། མི་བཞག་འདོན་པའི་རྟགས་དེར་
བསྟན་ནས་འབྱུང༌། ། གཏེར་སྟོན་རཀྟི་སྟོན་པའི་མིང་ཅན་འབྱུང༌། ། ཞེས་གསུངས་པ་ལྟར།
རིག་འཛིན་གཏེར་སྟོན་དེ་ཉིད་ཀྱིས་ལྷོ་བོད་ཀྱི་ཡུལ་པདྨ་བཀོད་དང་། འོན་ཕུ་སྟག་ཚང་ཟབ་
ཡངས་མཆིམས་ཕུ། མཁར་ཆེན་བྲག་སོགས་ནས་ཟབ་གཏེར་མཛད་ཀྱང༌། ཟབ་གཏེར་་
འགའ་ཞིག་དུས་དབང་གིས་རྟེན་འབྲེལ་འཕེལ་འགྲིབ་ཏུ་སོང་བས་གཏེར་ཞབས་སུ་ལུས་པར་
བརྟེན། སླར་ཉི་ཤུའི་ཁ་རལ་གྱི་དུས་རིག་འཛིན་སྟོབས་ལྡན་རྡོ་རྗེའི་སྤྲུལ་སྐུ་གཏེར་མཚན་བདེ་
ཆེན་རྒྱལ་པོ་མེ་འབྲུག་ལོ་བ་དགུང་ལོ་སོ་གཉིས་སླེབས་ཐོག་མེ་མོ་ཕག་གི་ལོར་ཆུ་བོ་རིའི་སྤྱིལ་བུར་
མཚམས་ཤིན་ཏུ་དམ་པར་བཞུགས་སྐབས་ཁྲུམས་སྟོད་ཟླ་བའི་བཅོ་ལྔའི་ཐོ་རངས་བུད་མེད་རྒྱན་
ཆས་མཛེས་པ་ཞིག་གིས་ཁྱོད་རང་འདི་ནས་ཤར་ཕྱོགས་ཟངས་ཡག་བྲག་ཏུ་ཕྱིན་ན་གུ་རུའི་ལུང་
བསྟན་ཞིག་ཡོང་པ་ཡོད་ཟེར་བ་བྱུང་ཡང་། ཉིད་ཀྱིས་འཁྲུལ་བའི་སྣང་བ་མ་གཏོགས་བདེན་
པར་མ་བཟུང༌། སླར་ཡང་རྨི་ཉམས་སུ་བུད་མེད་དེ་གས་ཡང་ཡང་བསྐུལ་མ་བྱུང་བར་བརྟེན།
ས་བྱ་ལོའི་དབོ་ཟླར་ཟངས་ཡག་བྲག་ཏུ་གནས་སྐབས་ཚེས་བཅོ་ལྔའི་ཐོ་རངས་ཀྱི་ཆར་ཉིད་ཀྱི་སྤུན་
རིགས་ལྡན་དབྱིངས་རིག་གི་མིང་ཅན་དེས་ང་ཡི་མཐོང་སྣང་ལ་ནམ་མཁར་སྣ་ཚོགས་ཤིག་འཆར་
གྱིན་འདུག་ཟེར། དེ་མ་ཐག་ཉིད་ཀྱང་བདེ་ཉམས་འབར་ཞིང་བར་སྣང་ལ་བལྟས་པའི་ཚེ་
འཇའ་ཚོན་ཁ་དོག་ལྔ་ལྡན་གྱི་ཀློང་ན་གུ་རུ་པདྨ་རྒྱལ་པོའི་ཆས་སུ་མཛད་པ་ལྷ་ལྕམ་མནྡ་ར་བ་རབ་
བྱུང་སྨན་བཙུན་གྱི་ཆ་ལུགས་དང༌། ཡེ་ཤེས་མཚོ་རྒྱལ་བོད་ཆས་སུ་ཡོད་པ། དཔའ་བོ་མཁའ་
འགྲོ་མང་པོས་མཆོད་པའི་བྱེ་བྲག་ སྣ་ ཚོགས་ ཐོགས་ནས་གླུ་གར་འཛབ་བྲོ་སོགས་མཛད་ཅིང་
གཞན་ཡང་མ་ངེས་པའི་རྣམ་འགྱུར་སྣ་ཚོགས་མཛད་པ་དང༌། བེ་དཀར་རྒྱལ་པོས་སྤོས་སྣ་
དྲངས་པའི་སེར་སྦྲེང་ཚར་དུ་དངར་ བ་དང༌། ལྷ་སྲིན་སྡེ་བརྒྱད་ནམ་མཁའ་ལ་སྤྲིན་ཕུང་་་
གཏིབས་པ་ལྟ་བུས་བསྐོར་བ་གསལ་ཞིང་དེར་མོས་གུས་གདུང་ཤུགས་དྲག་པོས་གསོལ་བ་རྩེ་
གཅིག་བཏབ་པས། གུ་རུ་པདྨ་རྒྱལ་པོའི་ཞལ་ནས། ཨེ་མ་ཧོ༔ ང་ཡི་བུ་མཆོག་སྙིང་དང་
འདྲ་བ་ཉོན༔ བདག་འདྲ་ཨོ་ཊིའི་པདྨ་ཀ་ར་ཡིས༔ ལས་འབྲས་བསླུ་མེད་ང་ཡིས་སྨྲས་པའི་
— 26



ལོ་རྒྱུས་ཀྱི་ཁྲིད་ཡིག་གངྒཱའི་རྒྱུན་བཟང་བཞུགས།
ཆོས༔ ཙིཏྟ ར་སྟིམས་ཤིག་སྐལ་ལྡན་རིགས་ཀྱི་བུ༔ སྔོན་གྱི་བག་ཆགས་བཟང་པོ་དྲན་དུས་
ཡིན༔ སྦས་ཡུལ་པདྨ་བཀོད་ཀྱི་གནས་མཆོག་དེར༔ ང་ཉིད་སྨན་བླའི་ཚུལ་བཟུང་ཁྲི་ཡི་
གཡོན༔ སྟོབས་ལྡན་རྡོ་རྗེ་དངོས་གྲུབ་སྐལ་བ་ཞིག༔ སྦས་ཏེ་རྒྱ་ཡིས་རིམ་པར་བསྡམས་
ནས་ཡོད༔ སྙིགས་དུས་སེམས་ཅན་བསོད་ནམས་ཆུང་བའི་སྟབས༔ རྟེན་འབྲེལ་ཟབ་མོ་དེ་
ལ་མ་འཕྲོད་པས༔ མ་འོངས་དུས་དེར་སྐྱེ་མཐའ་ཁྱོད་ཉིད་ལ༔ དངོས་གྲུབ་དེ་ཡི་སྐལ་བ་
མཆིས་པའི་དུས༔ རྙེད་ནས་འགྲོ་དོན་ཡོང་བའི་སྨོན་ལམ་ཐོབ༔ སྐྱེ་སྔོན་རྟེན་འབྲེལ་དག་
པའི་ ཕུལ་ཤུགས་ཀྱིས༔ ཤོག་སེར་ངོས་ནི་པདྨ་བཀོད་ཞིང་ནས༔ སྔོན་སྨོན་ མཐུ་ཡིས་
མཁའ་ འགྲོས་ བཏེགས་ ནས་ འོངས༔ འདི་ ནས་ བརྩམས་ པའི་ བྱང༌ ཤར་ གཏེར་ སྒྲོམ་ དུ༔
ཤོག་ སེར་མཚོ་རྒྱལ་ ལག་ཏུ་བཟུང་བྱས་ཏེ༔ མཚོ་རྒྱལ་དངོས་ཀྱིས་བརྡའ་ཚིག་བཤད་པ་་
འབྱུང༔ ཡི་གེར་བཀོད་ལ་བརྡའ་རྣམས་མཁའ་འགྲོས་འགྲོལ༔ རྒྱ་བོད་ཧོར་སོགས་ཡུལ་དུ་
སྤེལ་བྱས་ནས༔ ཆོས་འདིས་འགྲོ་དོན་དཔག་མེད་ཡོང་པ་གྱིས༔ དེ་དུས་གནས་དེར་རྟེན་
འབྲེལ་བསྐལ་བ་ན༔ ཤཱཀྱ་དེ་བའི་སྤྲུལ་བའི་བུད་མེད་ཅིག༔ རུས་ནི་བལ་རུས་ཀོང་གཡའ་
ཅན་ཞིག་ལ༔ ཤ་ཟ་མཁའ་འགྲོ་ཁོག་ཞུགས་བྱེད་པ་ཡོད༔ དེ་ལ་འཕྲད་ན་རྟེན་འབྲེལ་
འགྲིགས་པ་འབྱུང༔ མ་ཡེངས་ཆོངས་ཤིག་སྙིང་གི་བུ་མཆོག་ཁྱོད༔ ཅེས་གསུངས་སོ། །
དེ་ལས་གཞན་པའི་ལུང་བསྟན་ཡང་མང་ཙམ་ཕེབས་པ་བྱུང་ཡང་ཟབ་ཆོས་འདི་གའི་ལུང་བསྟན་
འདི་ཙམ་ལས་གཞན་རྣམས་འདིར་མ་སྤྲོས་སོ། ། དེ་ཉིན་ནས་ཞག་བདུན་གྱི་བར་ནམ་མཁའ་
འཇའ་འོད་ཀྱིས་གང་བ་ཕོ་མོ་ཀུན་གྱིས་མཐོང་བ་བྱུང་ངོ་གསུངས། དེ་ནས་ཨོ་རྒྱན་རིན་པོ་ཆེའི་
ལུང་བསྟན་བཞིན་ས་མོ་གླང་ལོའི་མཆུ་ཟླའི་དགའ་བ་གསུམ་པའི་ཚེས་ལ་སྦུས་བདེ་རུ་སྣ་དགོན་
ནས་ཐོན་ཏེ་རིམ་པར་བརྒྱུད་ནས་བྱོན་པས་གཞུ་སྟོད་ཏེ་སྒྲོའི་ཕོ་བྲང་གསལ་མ་ཐག་ཤར་ལྷོའི་
ཕྱོགས་ནས་འཇའ་འོད་ལྔ་ལྡན་གྱི་གདུགས་ཕུབ་སྟེ་བྱུང་བ་ཀུན་གྱིས་མཐོང༌། ཉིན་ཕྱེད་ཀྱི་བར་
ཉིད་དང་འབྲལ་མེད་འཇའ་གུར་དེ་ཡང་རིམ་པས་སླེབས་བྱུང་ཞིང་། དེའི་དགོངས་རྒྱན་འདྲ་
ཞེས་པའི་དགོན་པ་དེར་འབྱོར་བྱུང་བས། སྔོན་དུ་ཨོ་རྒྱན་གྱིས་ལུང་བསྟན་པའི་ཤཱཀྱ་དེ་བའི་
སྤྲུལ་བ་རུས་བལ་རུས་ཡིན་པའི་བུད་མེད་དེ་ཡང་སེར་གཟུགས་བྱས་ཏེ་འདུག་ཅིང་། དེས་
ཚོགས་ཀྱི་འཁོར་ལོ་ཞིག་བཤམས་བྱུང་བས་རྟེན་འབྲེལ་རྣམས་ཀྱང་མ་འཆུག་པར་འགྲིགས་པ་
བྱུང་ཞིང་ཤ་ཟ་མཁའ་འགྲོ་ཡང་ཁོག་ཞུགས་སུ་ངོ་འཕྲོད་པ་བྱུང་ཞིང་། ལུག་ཟླའི་ཚེས་བཅུ་
བཞིར་ཏེ་སྒྲོའི་མོ་རི་མཚོ་རྒྱལ་གྱི་གཟིམ་ཕུག་བྲག་རྩི་ཕུག་ཏུ་འབྱོར་ངེས་བྱས་པའི་ནངས་ཡར་ཚེས་
བཅོ་ལྔའི་སྦྲུལ་གྱི་ཆར་ཤཱཀྱ་དེ་བའི་སྤྲུལ་བའི་བུད་མེད་དེས་ཡང་བསྐྱར་ཚོགས་ཀྱི་འཁོར་ལོ་དང་
སློབ་དཔོན་རྣམས་ཀྱང་ཚོགས་གཏོར་རྒྱས་པར་བཤམས་ཐོག་ནམ་མཁའ་ཐམས་ཅད་འཇའ་སྤྲིན་
27 –



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གྱིས་གང་བ་ཞིག་བྱུང་ཞིང༌། དེའི་ངོས་ལ་ཤར་ལྷོའི་ཕྱོགས་ནས་གུ་རུ་གཙོ་འཁོར་རྣམས་པདྨ་
རྒྱལ་པོའི་ཆས་སོགས་སྔར་བཞིན་མཇལ་ཏེ་སྔོན་གུ་རུའི་ལུང་བསྟན་ཇི་བཞིན་གསུངས་པ་ལྟར་
གཏེར་ཤོག་རྣམས་ཡེ་ཤེས་མཚོ་རྒྱལ་གྱི་ཕྱག་ཏུ་བསྣམས་པ་ལས་གསོལ་བ་རྩེ་གཅིག་ཏུ་བཏབ་པས་
ཟབ་ཆོས་རྣམས་ཡེ་ཤེས་མཚོ་རྒྱལ་གྱིས་སྙན་བརྒྱུད་ལ་ཤོག་སེར་ཐོགས་ནས་བརྡ་ཚིག་ཏུ་གསུངས་
བྱུང་བར་ཉིད་ཀྱིས་བརྡ་ཚིག་རྣམས་མ་འཆུག་པར་སྦྱར་བས་སློབ་བུ་རྣམས་ལ་ཤོག་སྐྱོར་མགྱོགས་
པར་འབྲིར་བཅུག་ལ་སྐུར་ཤོག་ཏུ་ཕབ་ཅིང༌། ཡིན་རུང་ཉིད་ཀྱང་བརྡ་ཚིག་རྣམས་ངོ་མ་འཕྲོད་
པར་རྟེན་འབྲེལ་མྱོང་བ་གང་ཡང་མེད་གཤིས་ཆོ་ག་བསྐྱེད་རྫོགས་སོགས་ཀུན་དང་མི་འདྲ་ཇི་ལྟར་
ཡིན་བསམ་པས། དེ་མ་ཐག་གཏེར་ཤོག་ཤོག་དྲིལ་གཉིས་ཙམ་མཁའ་འགྲོའི་དབྱིངས་སུ་བསྡུས་
ཏེ་ ཤོག་དྲིལ་གཉིས་པོས་བརྡ་ཚིག་ཀྱང་མ་མཆིས་སོ། ། དེ་ནས་བརྡ་ཚིག་རྣམས་ རྫོགས་ཚེ།
གཏེར་ཆོས་འདི་མགོ་ཐོག་ཏུ་ཁུར་ཞིང་འགྲོ་དོན་དཔག་མེད་ཡོང་པའི་སྨོན་ལམ་ཐོབ་ལ་ཚོགས་
གཏོར་དང་བཅས་གཏང་རག་མངའ་གསོལ་གྱིས་ཤིག དེ་ནས་འདིའི་སྐོར་གསང་བ་ཡེ་ཤེས་ཀྱི་
སྒོ་ནས་སྔོན་དུ་གཏེར་སྒྲུབ་ཡང་དག་པར་གྱིས་ཤིག དེ་མིན་མཁའ་འགྲོའི་བརྡ་གྲོལ་ཞིག་མ་
བྱུང་གི་བར་དུ་གསང་རྒྱ་དམ་པར་གྱིས་ཤིག་གསུངས། དེ་ནས་མཚོ་ རྒྱལ་ གྱི་བཀའ་ཇི་ལྟར་
གནང་བ་བཞིན་ཚོགས་གཏོར་བཤམས་གཏང་རག་མངའ་གསོལ་ཕུལ་ཞིང༌། གཏེར་ཆོས་བརྡ་
དཔེ་རྣམས་དར་ཚོན་གྱིས་སྒྲིལ་ཅིང་སྤྱི་བོར་བཞག་སྟེ་གདུང་ཤུགས་དྲག་པོས་གསོལ་བ་བཏབ་
ནས་དབང་བཞི་བླངས་ཤིང་འགྲོ་དོན་རྒྱ་ཆེན་ཡོང་པའི་སྨོན་ལམ་བཏབ་པས་ཉིད་ཀྱང་སྤྲོ་བ་ཤིན་
ཏུ་ཐོབ་པ་བྱུང་ཞིང་དྲི་བཟང་འཐུལ་བ་སོགས་ཡ་མཚན་པའི་ལྟས་མང་པོ་བྱུང་ངོ༌། ། གནས་
དེར་ཁྱོན་ཟླ་བ་གཅིག་ཙམ་བཞུགས། དེ་རྗེས་ཚོགས་ཁང་དུ་བྱོན་ཏེ་ཞག་གཅིག་བཞུགས་པའི་
ཚེ་ཚོགས་ཀྱི་འཁོར་ལོ་ཡང་བསྐོར་ཞིང་ནངས་པར་ཚོགས་ཁང་ནང་ནས་བྱོན་པས་འབུམ་སུམ་
མདོར་མ་སླེབས་བར་དུ་ལམ་ལ་འཇའ་ཚོན་ཁ་དོག་ལྔ་ལྡན་གྱི་སྣམ་བུ་ཐེལ་ལ་བཏགས་པ་ཀུན་
གྱིས་མཐོང་། དེར་འབུམ་སུམ་མདོར་མཚམས་མལ་དུ་བཞུགས་ པའི་གྲུབ་ཆེན་འགའ་ཞིག་
འདུག་པས་མཐོང་ནས་ཚང་མ་མཚམས་ཁང་ནས་ཐོན་དེ་ཉིད་ཀྱི་མདུན་དུ་ཟས་ནོར་གྱིས་འབྲེལ་
བ་ཡང་ཁྱེར་ཞིང་བྱུང་ནས་ཁྱེད་བླ་མ་སུ་ཡིན། ཁྱེད་དཔོན་གཡོག་རྣམས་ གང་ཕྱོགས་ནས་
ཕེབས་ཟེར་བྱུང་བས་ངེད་ཚོ་བླ་མ་སོགས་ནི་མིན་ནོ། །སྨིན་གླིང་གི་ཆོས་ཞུས་ཀྱི་གནས་སྐོར་བ་
ཞིག་ཡིན་བྱས་པས། དེ་ལྟར་མི་བདེན་ཁྱེད་བླ་མ་སྐྱེས་ཆེན་གཞན་དང་མི་འདྲ་བ་ཞིག་ཀྱང་ཡིན་
པ་འདྲ་ཁྱེད་རྣམས་དེ་རིང་ཕེབས་པའི་ལམ་ལ་འཇའ་ཁ་དོག་ལྔ་ལྡན་གྱི་སྣམ་བུ་ཐེལ་བ་འདུག་
ཅིང་ཕེབས་པའི་འཇའ་རྣམས་རིམ་པར་བསྡུས་སོང་ཟེར་ཞིང་སོང་ངོ༌། ། དེ་ནས་རིམ་བཞིན་
རང་གནས་སུ་ཕེབས་ནས་ལྕགས་མོ་ཡོས་ཀྱི་ལོར་ཉིད་ཀྱི་དགོན་གནས་རི་སྣ་དགོན་དུ་ཟླ་གསུམ་
— 28 -



ལོ་རྒྱུས་ཀྱི་ཁྲིད་ཡིག་གངྒཱའི་རྒྱུན་བཟང་བཞུགས།
གཏེར་ བསྒྲུབ་ ཅིག་བྱས་པས་ཟླ་བ་གཉིས་ཙམ་སོང་པའི་ཡར་ཚེས་དགེ་བའི་ ཐོ་རངས་ཀྱི་ཆར་
ཉམས་དང་རྨི་ལམ་འདྲེས་མར་བུད་མེད་དར་ཚོན་གྱི་རྒྱུན་གོས་སྤྲས་པ་ཞིག་གིས། ཁྱོད་རང་ལ་
ཐེག་ཆེན་གླིང་བས་དབང་གནང་གིན་འདུག་པའི་དབང་ཞུ་བར་ཤོག་ཟེར་བྱུང་བས་དེར་འགྲོ་
བའི་སྣང་བ་ ཤར་ཅིང་ཕྱིན་པས་རྔ་ཡབ་པདྨ་འོད་ཡིན་ཟེར། ཕོ་བྲང་དེའི་ནང་དུ་ཕྱིན་པས་
འཇའ་འོད་ཀྱི་ཁྲི་སྟེང་ཞིག་ན་གུ་རུ་པདྨ་རྒྱལ་པོ་བཀྲགས་མདངས་གཟི་བརྗིད་འོད་དུ་འབར་བ་
ཞིག་གི་དྲུང་ན། དཀྱིལ་འཁོར་ལྟ་བའི་ཆོག་མི་ཤེས་པ་ལྟ་བུའི་མཐའ་བསྐོར་ཙཀླུ་གོང་བཤམས་
སྤྲད་པ་མང་པོས་བསྐོར་བའི་དྲུང༌དུ། གུ་རུ་པདྨ་རྒྱལ་པོས་བུམ་པ་དང་ཙཀླི་བསྣམས་ནས་
དབང་གནང་བའི་ སྣང་བ་ཤར། དེ་ནས་ཞག་བདུན་ཙམ་སོང་འཕྲོ་ལ་ཉམས་དང་རྨི་ལམ་
འདྲེས་མར་བུད་མེད་རབ་བྱུང་གི་ཆས་སུ་མཛད་པ་ཞིག་གིས་མ་ཆགས་པདྨའི་མཚོ་གླིང་ཡིན་ནོ་
ཞེས་པ་ལས་ཧ་ཅང་གསལ་བོ་རང་མ་བྱུང་བའི་ངང་ནས་བུད་མེད་གཅེར་བུ་ཞིག་གིས་ཧང་གི་སྒྲ་
ཞིག་ལ་དྲངས་ཏེ་ཉིད་གསང་བའི་བྷ་གར་ཡར་དྲངས་ཏེ། མར་བཏོན་ཅིང་བྱང་སེམས་ཞལ་དུ་
བླུད་ནས་གསང་དབང་བསྐུར་རོ། ། དེ་མ་ཐག་ཉིད་ལ་བདེ་བ་འབར་བའི་སྣང་བ་ཡང་བྱུང་
གསུངས། དེ་ནས་ས་ཕོ་ཁྱི་ཡི་ལོའི་མཆུ་ཟླའི་ཚེས་ཉེར་གཅིག་ལ་ཆུ་བོ་རིའི་བྲག་ཐོགས་རྩེར་ཆོས་
མཛད་འཕྲིན་ལས་རྒྱ་མཚོ་སྤྱིལ་བུ་མཆིས་ཏེ། ཚེས་ཉེར་གཉིས་ཀྱི་ཉིན་ཚོགས་ཀྱི་འཁོར་ལོ་
སོགས་བཤམས་ཏེ་གསོལ་བ་རྩེ་གཅིག་ཏུ་བཏབ་པས། ཉི་དྲོས་སྦྲུལ་གྱི་ཕྱི་ཆར་ནམ་མཁར་སྤྲིན་
སྣེ་ལ་མཁའ་འགྲོ་སྔོན་མོ་རྒྱན་མེད་གཅེར་བུ་གཟི་མདངས་དང་ལྡན་པ་ཕྱག་གཡས་མདའ་དར་
དང་གཡོན་མེ་ལོང་དང་གཏེར་གྱི་སྒྲོམ་བུ་བསྣམས་པ་ཞིག་བྱུང་ནས་མཁའ་འགྲོ་མ་དེའི་ཞལ་ནས་
སྔོན་སྟོབས་ལྡན་རྡོ་རྗེའི་སྐབས་གནོད་སྦྱིན་གངས་བཟང་གི་འགྲམ་དུ་ཚོགས་གཏོར་ཙམ་ཡང་
མེད་པར་དམ་རང་བསྒྲགས་ཤིང་དགོས་པ་རང་མེད་དེ། ཡིན་རུང་ད་ཆར་བརྡ་རྣམས་འགྲོལ་
བ་ཡིན་གསུངས། ཉིད་ཀྱི་བརྡ་དཔེ་རྣམས་རེ་རེ་བཞིན་ལག་ཏུ་བླངས་ཤིང་ཀློག་བརྡར་བྱས་
པས་བརྡ་རྣམས་རིམ་པར་གྲོལ་བྱུང་བས་དོན་ཚིག་རྣམས་སློབ་བུ་རྣམས་ལ་ཡི་གེར་བཀོད་དུ་
བཅུག་ ཅིང་ ཐེ་ ཚོམ་ སོགས་ བྱུང༌ བའི་ སར་ འདོད་ གདུངས་ ཀྱིས་ དྲི་ བ་ ལན་ བསྐྱར་ ཞུས་ པས།
མཁའ་འགྲོའི་ཞལ་ནས་བརྡ་རྣམས་ཅི་ཤེས་སུ་བཀྲོལ་ཀྱང་ལབ་ལབ་མང་པོ་དེ་འདྲ་རང་གིས་འོས་
པ་ཅི་ཡོད། ད་རེས་རིག་འཛིན་ཁྱེད་ལ་ཟེར་རྒྱུ་རང་མེད་དེ། སྔོན་རིག་འཛིན་སྟོབས་ལྡན་རྡོ་
རྗེའི་སྐབས་སུ་འབྲས་མོ་ལྗོངས་དང་གནོད་སྦྱིན་གངས་བཟང་གི་འགྲམ་བཅས་སུ། དམ་རང་
བསྒྲགས་ཤིང་དྲག་པོ་ཁོ་ནར་མཛད་པ་ཡིན་གསུངས། ཉིད་ཀྱི་ཚོགས་ཀྱི་འཁོར་ལོ་ཡང་རྒྱ་ཆེར་
བཤམས་ཤིང་ཟབ་ཆོས་འདི་གའི་བླ་མ་བསྒྲུབས་པའི་གཞུངས་བསྲིངས་ཏེ་གཏང་རག་ཕུལ་ཅིང་
དངོས་གྲུབ་བླངས་འགྲོ་དོན་རྒྱ་ཆེར་ཡོང་པའི་སྨོན་ལམ་དང༌། ཚོགས་ཀྱི་དགའ་སྟོན་ཡང་
- 29 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བགྱིས་ཤིང་སྤྲོ་བ་ཐོབ་པ་བྱུང་གསུངས། དེ་ལྟ་བུའི་ལམ་གྱི་གདམས་པ་འདི་ལ་མཁའ་འགྲོའི་
ཞལ་རླངས་མ་ཡལ་ཞིང་དམ་ཉམས་དང་འདྲེས་ཁྱེད་ཀྱིས་བསྲེ་སླད་མ་ཞུགས་པ་འདི་ཉིད་གཏེར་
ལུང་ལས། མཚོ་ ཡི་ ཕྱོགས་ སུ་ བདུད་འདུལ་ གྱི ཀརྨ་གུ་རུའི་ སྤྲུལ་བ་འབྱུང༔ ཞེས་
སོགས་གསུངས་པ་བཞིན་དུ་ཆོས་སྲིད་ཟུང་གིས་མིང་མངོན་པར་མཐོ་བའི་ཆོས་རྒྱལ་ཆང་ཝང་
རིན་པོ་ཆེ་ལ་གཏེར་སྟོན་ནས་བཀའ་བབས་པ་བཞིན་དུ་ལྐོག་གྱུར་མངོན་སུམ་དུ་མཁྱེན་པའི་གྲུབ་
དབང་ ཨོ་ རྒྱན་བསྟན་འཛིན་ནས་ཆོས་འདིའི་ དབང་ལུང་མན་ངག་ གཏད་རྒྱ་དང་བཅས་པ་
མཛད། ཝང་ནས་ཆོས་འདི་ཐོག་མར་བསྟན་པས་བར་དོ་ཆོད་ པའི་ སློབ་བུ་མང་དུ་བྱུང་།
ཁྱད་པར་དྲིན་ཅན་རྩ་བའི་བླ་མ་རིག་འཛིན་པདྨ་རང་གྲོལ་རིན་པོ་ཆེས་བགྲང་བྱ་བཅུ་ཙམ་ལ་
ལུང་རིན་པོ་ཆེའི་ཞབས་བསྟེན་ཅིང་ལམ་འདིའི་རྟགས་མཚན་མངོན་དུ་གྱུར་ཏེ། བྱང་ཕྱོགས་
སུ་གདུལ་བྱ་ཡོད་ཚུལ་གྱི་ལུང་བསྟན་བཞིན་བྱོན་ནས་རང་ཅག་གིས་གཙོས་རེབ་ཀོང་ཕྱོགས་ཀྱི་
བན་སྔགས་མང་པོ་ལ་ཆོས་འདིའི་བཀའ་དྲིན་བསྩལ། ཚེ་འདིའི་བྱ་བ་བློས་བཏང་པའི་རི་ཁྲོད་
པ་དུ་མ་བྱུང་ཞིང་ཆོས་འདི་བསྒྲུབས་པས་གང་ཟག་རྣམས་ཚེ་རིང་བ་དང༌། གཞན་སྣང་འདུ་བ།
ལོངས་སྤྱོད་ ཀྱིས་མི་ཕོངས་ པ། མདོ་ སྔགས་ ཐམས་ ཅད་ལ་མཁས་ཤིང་ ཕྱོགས་ རིས་མེད་པ་
སོགས་ཁྱད་ཆོས་དུ་མ་མངའོ། ། བདག་གིས་ཀྱང་དང་པོ་ཚུལ་ཁྲིམས་གཙང་མའི་གཞི་བཟུང་སྟེ་
ཚོགས་བསགས་དང་སྒྲིབ་སྦྱོང་ཁོ་ན་ལ་འབད། བར་དུ་བསྐྱེད་རྫོགས་རྫོགས་ཆེན་གྱི་གནད་ལ་
ཉམས་ལེན་བྱས། དུས་ལ་མ་བབ་པའི་འགྲོ་དོན་དང་རྩོམ་པ་འགྲོ་འདུག་རྣམས་གཡེང་གི་རྒྱུ་
མཐའ་དག་སྤངས་ཏེ་དབེན་པའི་རི་ཁྲོད་བསྟེན། དངོས་བརྒྱུད་ཀྱི་བླ་མའི་ལུང་བཞིན་རང་ལོ་
ཉེར་ལྔ་དང་ཉེར་དྲུག་གི་སྟེང་དུ་ཕྱོགས་ཡས་མས་ཀྱི་སློབ་བུ་མང་པོ་ལ་དབང་ལུང་ཁྲིད་གསུམ་རྒྱ་
ཆེར་བྱས། ཁྱད་པར་དུ་རྫོགས་པ་ཆེན་པོའི་ཁྲིད་ཡིག་ལ་སྔོན་འགྲོའི་སྐོར་དང་། སྔགས་ཀྱི་
སྐོར་དང་། དངོས་གཞིའི་སྐོར་དང༌། བར་དོའི་སྐོར་ཏེ་ཚན་བཞི་དང༌། རྒྱབ་ཆོས་ཀྱི་སྐོར་
དང་བཅས་ཏེ་ལྔ། ཞར་བྱུང་སྐྱབས་འགྲོའི་ལས་ཚོགས་དང་ཡང་རྒྱབ་ཀྱི་སྐོར་དང་བཅས་ཏེ་
རྫོགས་པར་བཞུགས་པའི་ཁྲིད་ཡིག་ཅེས་མིང་ཐོབ་ཡོད་པ་རྣམས་ལ་ཚིག་ཁྲིད་དང་མྱོང་ཁྲིད་ཞིབ་
རྒྱས་སུ་བླ་མས་གནང་ནས་སློབ་བུས་ཐོག་མར་ཚིག་རྒྱུགས། དེ་ནས་དོན་རྒྱུགས། མྱོང་རྒྱུགས་
སོགས་རིམ་པར་འཕྲོད་ངེས་བྱེད་དགོས་སོ། །དེ་ལྟར་མ་ཡིན་པར་ཁ་མར་འཁོར་ལ་བླ་མིང་དང༌
ཡར་འཁོར་ལ་སློབ་མིང་དང་གླེགས་བམ་ལུང་ཙམ་ལ་མགྱོགས་ཁྲིད་ཀྱི་མིང་འདོགས་ལྟ་བུ་གཏན་
ནས་བྱེད་མི་རུང༌། ཁྲིད་ཡིག་ལྟར་རིམ་པའི་ཁྲིད་ལུགས་དང་། ལེ་ཚན་རེ་ཁྲིད་པ་དུམ་ཁྲིད་
དང༌། རྗེས་མ་འགའ་རེ་སྔོན་ལ་ཁྲིད་ནས་སྔོན་མ་དང་བར་མ་དཀྲུགས་ནས་ཁྲིད་ཏེ་ཁྲིད་ལུགས་
གསུམ་དུ་ཡོད་པས་གང་ཡང་རུང་བ་ལྟར་བྱ། ཁྲིད་ཡིག་མ་ཡིན་པ་རྣམས་ཀྱི་ལུང་བཏོན་ཏེ།
- 30 --
#
tk



ལོ་རྒྱུས་ཀྱི་ཁྲིད་ཡིག་གངྒཱའི་རྒྱུན་བཟང་བཞུགས།
དཀའ་གནད་བཀྲོལ་བས་ཆོག་པ་ཡིན་ནོ། །རབ་ལོ་མཚམས་བཅུ། འབྲིང་ལྔ། ཐ་མ་གསུམ་
ཙམ་ལ་ཉམས་ལེན་རྒྱུད་དང་འདྲེས་ངེས་སུ་བྱས་ནས་གཞན་ལ་འཆད་པ་མ་གཏོགས། དཔེ་ཆ་
ལག་ལ་འོང་རིམ་ནས་ཁ་བཤད་མཁན་གྱི་རིགས་ཀྱིས་སྤེལ་མི་ཆོག་པ་དང༌། ཁྲིད་ལུང་མ་ཐོབ་
པར་བྲིས་མི་ཆོག་པའི་བཀའ་རྒྱ་ཡོད།
སྨྲས་པ། ཆུ་རྒྱུན་གངས་ལ་ཐུག་པ་དང་མཚུངས་བའི། །ཀུན་བཟང་རྡོར་སེམས་དགའ་
རབ་ནས་བཟུང་སྟེ། །གྲུབ་བརྙེས་ཉེ་བརྒྱུད་བྱིན་རླབས་རྨད་བྱུང་བ། །སུས་ཐོབ་འཚང་བའི་
ནོར་བུ་ལག་བརྒྱུད་ཀྱི། ། རྫོགས་ཆེན་ཁྲིད་ཡིག་མཁའ་འགྲོའི་སྙིང་ཐིག་གི ། བརྒྱུད་འཛིན་མ་
ལུས་ལུང་ཟིན་སྐྱེ་བུར་ངེས། །
ཞེས་པ་འདི་ནི་རིག་འཛིན་རྡོ་རྗེ་གཞོན་ནུས་བསྐུལ་ངོར་ཆོས་དབྱིངས་སྟོབས་ལྡན་རྡོ་རྗེ་མ་ཕམ་ཕྱོགས་
ལས་རྣམ་རྒྱལ་ལམ་མིང་གཞན་ངག་དབང་ཡོན་ཏན་ནམ་དུ་མ་རང་གྲོལ་གྱིས་སྦྱར་བས་བསྟན་པ་དང་འགྲོ་བའི་
ཕན་བདེའི་རྩ་ལག་དམ་པར་གྱུར་ཅིག །
- 31
—



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །ཆོས་འཆད་ཚུལ་བཞུགས་སོ། །
༄༅༅། །ན་མོ་གུ་རུ། ཆོས་འཆད་པའི་ཚེ་འབྱོར་ན་མཆོད་པ་དང་ཚོགས་གཏོར་རྒྱ་ཆེར་
བཤམས། ཆོས་ཁྲི་མཐོན་པོར་མཛེས་ཤིང་བརྗིད་པའི་གོས་གྱོན་ཏེ་འཁོད་ནས་རང་རྒྱུད་ལ་
བརྟགས་ཏེ། སྐྱབས་སེམས་སྔོན་བསྐལ་མ་གུ་རུའི་འཛབ་དབྱངས་ཡན་ལག་བདུན་པ་དང་
བཅས་པ་ཐམས་ཅད་ཀྱིས་བཏོན་ཏེ་མཎྜལ་དང་གསེར་འཁོར་ཕུལ་རྗེས་རང་གི་ལུས་ཀྱི་ཀུན་སྤྱོད་
མདུན་རྒྱབ་གཡས་གཡོན་སོགས་སུ་ཡོ་བ། ཁ་དང་ལག་པའི་རྣམ་འགྱུར་ངན་པ་སྟོན་པ་སོགས་
སྤངས་ནས་ལུས་དྲང་པོར་བསྲང་སྟེ་འཛུམ་པའི་མདངས་དང་ལྡན་པའི་སྒོ་ནས་ཆོས་འཆད་ཚུལ་
ཡང་། སྐབས་འཆོལ་བ་དང་། བརྡ་མ་འཕྲོད་པ་དང༌། ཚིག་དོན་ནོར་བ་དང་། ཉོན་
མོངས་པས་ཀུན་ནས་བསླངས་པས་མི་སྙན་པའི་ཚིག་དང༌། ཚིག་མི་གསལ་བ་དང་། ལྷག་
ཆད་དུ་གྱུར་པ་དང་། དམ་བཅས་པ་སྔ་མས་ཕྱི་མ་སུན་འབྱིན་པ་ལྟ་བུ་དང༌། རང་གི་འཁོར་
དང༌། གཞན་ལ་འཕྱ་བ་དང༌། ཡུལ་གྱི་བརྡ་སྐད་ངན་པ་འདྲེས་པ་དང་། གདུལ་བྱའི་བློ་
དང་མི་འཚམས་པའི་སྐྱོན་དུ་གྱུར་པ་ཐམས་ཅད་སྤངས་ནས། ཚིག་གི་སྦྱོར་བ་ཕུན་སུམ་ཚོགས་
པའི་བཤད་པ་ནི། བརྡ་གསལ་ལ་འཁོར་རྣམས་ཀྱིས་གོ་བ་དང༌། རྣ་བར་སྙན་པས་ཀུན་གྱིས་
ཉན་པར་སྤྲོ་བ་དང་། ཚིག་དོན་ངེས་པས་ཐེ་ཚོམ་ཆོད་པ་དང༌། དཔེ་དོན་མཁས་པས་ཉན་པ་
པོའི་ ཡིད་དུ་འབབ་ཅིང་རྟོགས་སླ་བ་དང༌། བློ་དང་འཚམས་པས་དོན་དུ་འགྱུར་ བ་ དང༌། །
སྐབས་སུ་གཏམ་རྒྱུད་ངོ་མཚར་ཅན་བཤད་པས་ཉན་པ་མི་སྐྱོ་བ་དང་། ལུང་རིགས་ཀྱི་སྒྲོམ་ནས་
བཏོན་པས་ནོར་འཁྲུལ་མེད་པ་དང༌། ཐེག་པ་ཐམས་ཅད་དང་མཐུན་པར་བཤད་པས་ཀུན་ལ་
འཐད་པ་དང༌། གོ་བདེ་ཞིང་ཡུལ་སྐད་ངན་པ་དང་མ་འདྲེས་པས་ཚིག་གཟུང་བར་འོས་པ་
དང་། སྤྲོས་ཤིང་སྡུད་པ་ལ་མཁས་པས་བཤད་པ་རང་དབང་དུ་གྱུར་པ་དང༌། སོས་དལ་ཞིང་
ཁོང་ཡངས་པས་ཐོག་རྡུགས་དང་ངལ་དུབ་མེད་པའི་འཆད་ཚུལ་ནི། ཡོན་ཏན་འབྱོར་ལྡན་གྱི་
བཤད་པ་ཞེས་བྱའོ། ། དེ་བཞིན་དུ་ཡིད་ཀྱིས་ཚེ་འདིའི་རང་འདོད་ཀྱི་འཁྲི་བ། རྙེད་པ་དང་
བཀུར་སྟི། གཞན་མཐོ་བར་དོགས་པའི་ཕྲག་དོག་དང་ཕྱི་བཤོལ་བྱེད་པའི་ལེ་ལོ། ཡང་ཡང་
འཆད་པ་ལ་སྐྱོ་བ་དང༌། བདག་ཉིད་སྒྲོགས་ཤིང་གཞན་གྱི་སྐྱོན་གླེང་བར་འདོད་ པ་དང༌།
འཇིག་རྟེན་གྱི་སྙན་གྲགས་ཟས་གོས་ཟང་ཟིང་ལ་བལྟ་བ་སོགས་ སྤུངས་ནས། སྙིང་རྗེ་ཕན་
- 32 -



ཆོས་འཆད་ཚུལ་བཞུགས།
སེམས་དང་ལྡན་པའི་སྒོ་ནས་འཆད་དགོས་ཏེ། མཉམ་མེད་ཇོ་བོ་ཆེན་པོའི་ཞལ་ནས། གཞན་
ལ་གདམས་ངག་བྱེད་པ་ན། ། སྙིང་རྗེ་ཕན་སེམས་ལྡན་པར་མཛོད། ། ཅེས་དང༌། ཚེ་འདི་
ཡུན་ཐུང་ཤེས་བྱའི་རྣམ་པ་མང་། །ཚེ་ཡི་ཚད་ཀྱང་ཅི་ཙམ་མི་ཤེས་པས། །ངང་བས་ཆུ་ལས་འོ་
མ་ལེན་པ་ལྟར། ། རང་གི་འདོད་པ་དང་དུ་བླངས་པར་གྱིས། ། ཞེས་གསུངས་པ་ལྟར། ཚེ་
འདི་ལ་དམིགས་པའི་བྱ་བ་ཐམས་ཅད་དོན་མེད་ཅིང་མི་རྟག་སྙམ་དུ་བསྒོམ་ནས། རང་གི་
འདོད་པའི་གཙོ་བོ་ཆོས་རྣམ་དག་བཞིན་བཤད་སྙམ་པ་དང༌། སློབ་མ་ལ་ནད་པའི་འདུ་ཤེས།
རང་ལ་སྨན་པའི་འདུ་ཤེས། ཆོས་ལ་སྨན་གྱི་འདུ་ཤེས། དེ་བཞིན་གཤེགས་པ་ལ་སྐྱེས་བུ་དམ་
པའི་ འདུ་ ཤེས། བསྟན་ པ་ འདི་ཡུན་ རིང༌ དུ་ གནས་ པའི་ འདུ་ ཤེས་ སོགས་ བསྐྱེད་ པ་ དང་།
མདོར་ན་ལུས་ངག་ཡིད་གསུམ་ལྷོད་ཆགས་པའི་ངང་ནས་འཆད་དགོས་སོ། ། དེ་ལྟར་ཆོས་ཀྱི་
སྦྱིན་པ་བཏང་བ་ནི་ཕན་ཡོན་བསམ་གྱིས་མི་ཁྱབ་སྟེ། གངྒཱའི་ཀླུང་གི་བྱེ་མ་སྙེད་ཀྱི་གྲངས་དང༌
མཉམ་པའི་འཇིག་རྟེན་གྱི་ཁམས་རིན་པོ་ཆེ་སྣ་བདུན་གྱིས་བཀང་སྟེ་སངས་རྒྱས་ལ་རབ་ཏུ་དགའ་
བའི་སེམས་ཀྱིས་ཕུལ་བ་པས། སངས་རྒྱས་ཀྱི་བསྟན་པ་ཉམས་པའི་དུས་ན་ཆོས་ཚིགས་བཅད་
གཅིག་སྦྱིན་པ་ཕན་ཡོན་ཚེ། ཇོ་བོའི་ཞལ་ནས། ཕན་བཏགས་པ་ཐམས་ཅད་ཀྱི་མཆོག་བློ་
ཆོས་ལ་བསྒྱུར་བ་དེ་ཡིན་གསུངས། མདོ་ལས། སྐྱེ་བོ་མང་པོ་དགའ་བ་དང༌། ཆོས་སྲུང་
རྣམས་ཀྱིས་བསྲུང་བ་དང་། ལྷ་རྣམས་ཀྱིས་བསྟོད་པ་དང་། མི་མ་ཡིན་གྱི་གནོད་པས་མི་བརྫི་
བ་དང༌། ཕྱོགས་བཅུར་སྙན་པའི་གྲགས་པ་དང་། ཤེས་རབ་དང་སྤོབས་པ་མི་བཟད་པ་དང་།
བླ་ན་མེད་པའི་སངས་རྒྱས་སུ་འགྱུར་རོ། ། ཞེས་གསུངས། ཆོས་བཤད་པ་ལ། ཕར་ཕྱིན་
དྲུག་ཚང་ཚུལ་ནི། ཆོས་ཀྱི་ཚིག་དོན་ལེགས་པར་བཤད་པ་སྦྱིན་པ། ཉོན་མོངས་པ་དང་མ་
འདྲེས་པར་འཆད་པ་ཚུལ་ཁྲིམས། དཀའ་ཚེགས་སོགས་བཟོད་པ་བཟོད་པ། མི་སྐྱོ་བར་སྤྲོ་བ་
བརྩོན་འགྲུས། སེམས་གཞན་དུ་མ་གཡེང་བ་བསམ་གཏན། གང་བཤད་པར་བྱ་བའི་གནས་
སོ་སོར་འབྱེད་པ་ཤེས་རབ་པོ། །
ཅེས་པ་འདི་ནི་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། ། བཀྲ་ཤིས།
7
– 33 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །ཆོས་ཉན་ཚུལ་བཞུགས་སོ། །
༄༅། །ན་མོ་གུ་རུ། འོ་ལེགས་སོ། ད་ཁྱེད་རང་རྣམས་ཀྱིས་ཆོས་ཉན་པའི་ཚེ་བསམ་
པ་འདི་བཞིན་མཛོད། མར་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་ཀྱི་
དོན་དུ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གིས་དམ་པའི་ཆོས་ཟབ་མོ་
འདི་ཉན་སྙམ་པ་དང༌། གནས་ཁང་དང་ས་ཕྱོགས་འདི་ཡང་ཐ་མལ་བ་འདི་ལྟ་བུ་མ་ཡིན་པར།
སངས་རྒྱས་ཀྱི་ཞིང་ལྟ་བུའི་དབུས་སུ་གཞལ་ཡས་ཁང་ཁྲི་སྟན་ལྗོན་ཤིང་ཆུ་མཚོ་མེ་ཏོག་དང་བཅས་
པ། བླ་མ་ང་ཡང་ཆོས་སྐུ་ཀུན་ཏུ་བཟང་པོའམ། ཨོ་རྒྱན་གྱི་སློབ་དཔོན་ཆེན་པོ་དངོས་ཡིན་
སྙམ་པ་དང༌། ཁྱེད་རང་རྣམས་ཀྱང་སེམས་དཔའ་སེམས་མ་དཔའ་བོ་མཁའ་འགྲོ་དངོས་ཡིན་
སྙམ་པ་དང༌། གཞན་ཡང་ཆོས་གྲལ་འདིར་ལྷ་ཀླུ་གནོད་སྦྱིན་སོགས་ཕྱོགས་སྐྱོང་བ་ཐམས་ཅད་
དང༌། ཡུལ་ལྷ་གཞི་བདག་རྣམས་ཀྱིས་གུས་པ་ཆེན་པོས་ཉན་ཡོད་སྙམ་པའི་མོས་པ་མཛོད།
ཆོས་ཉན་པའི་ཚེ་ལུས་ཀྱི་ཀུན་སྤྱོད་ཞྭ་དང་ལྷམ་མི་གྱོན་ཅིང་། ཁྲི་སྟན་ལ་མི་འདུག་པ། སྐྲ་
ཐོར་ཅོག་མི་བྱེད་པ་དང་། གྲི་སོགས་མཚོན་ཆ་མི་འཛིན་པ་དང་། ལུས་ཀྱི་རྩིབ་མི་སྟོན་པར།
མདུན་ངོས་ནས་པུས་མོ་ས་ལ་བཙུགས་ཐལ་མོ་སྙིང་གར་སྦྱར་ནས་མིག་གིས་བླ་མའི་ཞལ་ལ་ཅེར་
གྱིས་བལྟ་བ་ལྟ་བུ་མ་ཡིན་པར་གུས་པས་བལྟ་བ་དང༌། དེ་བཞིན་དུ་མིག་གིས་ཡར་མར་ལ་
བལྟས་ཏེ་གཡེང་བ་དང༌། རྣ་བས་སྒྲ་ཐོས་ཚད་ལ་གཡེང་བ་དང་། ཡིད་དོན་མེད་ཀྱི་རྟོག་
དཔྱོད་ལ་གཡེང་བ་སོགས་སྤོང་ལ། ད་རེས་ཐོབ་དཀའ་བའི་མི་ལུས་ཐོབ། མཇལ་དཀའ་བའི་
བསྟན་པ་དང་བླ་མར་མཇལ། ཐོས་དཀའ་བའི་དམ་པའི་ཆོས་ཐོས་པ་འདི་ང་བསོད་ནམས་རེ་
ཆེ། སྐལ་བ་རེ་ཡག་སྙམ་པའི་སྒོ་ནས་ཉན་དགོས། ཆོས་ཉན་པའི་ཚེ་འགལ་རྐྱེན་སྣོད་ཀྱི་སྐྱོན་
གསུམ་སྤངས་དགོས། དཔེར་ན་སྣོད་ཁ་སྦུབས་པའི་སྟེང་མར་ཆུ་ལ་སོགས་པ་བླུགས་ཀྱང་ནང་
དུ་མི་འགྲོ་བ་ལྟར། ཆོས་ཉན་པའི་ཚེ་གཉིད་པ་དང་ལུས་ངག་ཡིད་གསུམ་གཞན་དུ་གཡེང་སྟེ་
ལེགས་པར་མ་ཉན་ན། ཆོས་བཤད་པ་དོན་མེད་དུ་འགྱུར་བས་ཚུལ་བཞིན་དུ་ཉན་པ་གལ་ཆེ།
ཉན་ཀྱང་ཡིད་ལ་མ་བཟུང་ན་སྣོད་ཞབས་རྡོལ་དང་འདྲ་བས་ཡིད་ལ་འཛིན་པ་གལ་ཆེ། ཡིད་ལ་
བཟུང་ཡང་རང་རྒྱུད་འདུལ་བའི་གཉེན་པོར་མི་བསམ་པར་མཁས་འདོད་དང་གྲགས་འདོད་
དང༌། ཉན་པའི་ཚེ་ཆོས་དང་བླ་མའི་སྐྱོན་ལ་རྟོག་པ་སོགས་སྣོད་དུ་མི་གཙང་བའམ་དུག་ལྟ་
- 34 ——



ཆོས་ཉན་ཚུལ་བཞུགས།
བུའི་དྲི་མ་ཡོད་པ་དང་འདྲ་བས་ཆོས་མིན་གྱི་བསམ་པ་མི་སྐྱེ་བ་གལ་ཆེ། གཞན་ཡང་ཆོས་ཉན་
པའི་ཚེ་དྲི་མ་དྲུག་སྤངས་དགོས། དྲི་མ་དྲུག་ནི། དབྱིག་གཉེན་གྱིས། ང་རྒྱལ་དང་ནི་མ་
དད་དང༌། ། དོན་དུ་མི་གཉེར་བ་ཉིད་དང༌། ། ཕྱི་རོལ་རྣམ་གཡེང་ཡིད་བསྡུས་དང་། ། སྐྱོ་
བས་ཉན་པ་དྲི་མ་ཡིན། ། ཞེས་གསུངས་པ་བཞིན། དེ་བཞིན་དུ་མི་འཛིན་པའི་སྐྱོན་ལྔ་སྤང་
དགོས། ཚིག་མི་འཛིན་པ་དང་། དོན་མི་འཛིན་པ་དང་། བརྡ་མ་འཕྲོད་པར་འཛིན་པ་
དང་། ལོག་པར་འཛིན་པ་དང་། མ་ལུས་པར་མི་འཛིན་པའོ། ། དེ་ལྟར་སྐྱོན་ཐམས་ཅད་
སྤང་ནས་མཐུན་པའི་རྐྱེན་དད་པ་དགོས། ཡོན་ཏན་ཐམས་ཅད་ཀྱི་རྩ་བ་དད་པ་ཡིན། དད་
པ་ཡོད་ན་དཀར་པོའི་ཆོས་ཡོད། དད་པ་མེད་ན་དཀར་པོའི་ཆོས་མེད། དད་པ་འཕེལ་ན་
དཀར་པོའི་ཆོས་འཕེལ། དད་པ་འགྲུབ་ན་དཀར་པོའི་ཆོས་འགྲིབ། མདོ་ལས། དད་པ་
སྔོན་འགྲོ་མ་ལྟར་བསྐྱེད་པ་སྟེ། །ཡོན་ཏན་ཐམས་ཅད་བསྲུངས་ཤིང་འཕེལ་བར་བྱེད། །དད་
པ་ནོར་དང་གཏེར་དང་རྐང་པའི་མཆོག །ལག་པ་བཞིན་དུ་དགེ་སྡུད་རྩ་བ་ཡིན། །ཞེས་སོ། །
དེ་བཞིན་མཐུན་པའི་རྐྱེན་འདུ་ཤེས་དྲུག་བསྟེན་ཚུལ་ནི། རང་ཉིད་ཐོག་མེད་ནས་ཉོན་མོངས་
པའི་ནད་འདིས་མ་བཏང་བར་རིགས་དྲུག་འཁོར་བའི་གནས་འདིར་སྡུག་བསྔལ་བཟོད་དུ་མེད་
པ་མང་པོ་མྱང༌། ད་དུང་ཡང་མྱོང་དགོས་པ་ཉོན་མོངས་པའི་ནད་འདིས་ལན་པས་རང་ལ་ནད་
པ་ལྟ་བུའི་འདུ་ཤེས། ནད་དེའི་གཉེན་པོ་ཆོས་ཡིན་པས་ཆོས་ལ་སྨན་གྱི་འདུ་ཤེས། ཆོས་སྟོན་
མཁན་བླ་མ་ཡིན་པས་བླ་མ་ལ་སྨན་པ་མཁས་པའི་འདུ་ཤེས། རང་གིས་ནན་ཏན་ཉམས་སུ་
བླངས་ན་ནད་དེ་ལས་གྲོལ་བས་ནད་འཚོ་བའི་འདུ་ཤེས། ཆོས་འདི་ཐོག་མར་སྟོན་པའི་སངས་
རྒྱས་ལ་གུས་པ་ནི་སྐྱེས་བུ་དམ་པའམ་མཆོག་གི་འདུ་ཤེས། ཆོས་ཀྱི་ཚུལ་འདི་ཡུན་རིང་དུ་གནས་
པའི་འདུ་ཤེས་ཏེ་དྲུག་པོ་དེ་བསྟེན་པར་བྱའོ། ། ཆོས་ཐོས་པ་འདི་དཀའ་སྟེ་སྔོན་རྒྱལ་པོ་ག་ན་ཤ་
ནི་ཞེས་བྱ་བས། ཆོས་ཚིག་བཞི་གཅིག་ཐོས་པར་བྱ་བའི་ཕྱིར། ལུས་ལ་མར་མེ་སྟོང་བཙུགས་
པ་དང༌། རྒྱལ་པོ་བྱི་ལིང་གར་ལིང་ཞེས་བྱ་བས། ལུས་ལ་ལྕགས་གཟེར་སྟོང་བཏབ་པའི་ལོ་
རྒྱུས་སོགས་ཀྱིས་ངེས་ཤེས་འདྲོང་ངོ༌། །གཞན་ཡང་ཆོས་ཀྱི་སྒྲ་ཙམ་ཐོས་པས་སྔོན་བྱ་ཐི་བ་དང་
སྦལ་བ་ལྷ་མིར་སྐྱེས་པའི་ལོ་རྒྱུས་སོགས་ཀྱིས་གོ་ལ། སྐྱེས་རབས་ལས། ཐོས་པ་མ་རིག་མུན་
སེལ་སྒྲོན་མེ་ཡིན། །རྐུན་པོ་ལ་སོགས་མི་འཁྱེར་ནོར་གྱི་མཆོག ། ཡ་རབས་རྣམས་དང་འཕྲད་
ན་སྐྱེས་ཀྱི་མཆོག ། ཚོགས་ཀྱི་ནང་ན་མཁས་པ་མགུ་བར་བྱེད། །ཐོས་པའི་རྗེས་འཇུག་སྒྲུབ་པ་
སྙིང་པོར་བྱེད། ། སྐྱེས་བུའི་རྫོངས་ལས་ཚེགས་ཆུང་ཐར་བར་བྱེད། །ཅེས་དང་། ཐོས་པས་
ཆོས་ནི་ཤེས་པར་འགྱུར། ། ཐོས་པས་སྡིག་ལས་ལྡོག་པར་འགྱུར། ། ཐོས་པས་དོན་མ་ཡིན་པ་
སྤོངས། ། ཐོས་པས་མྱ་ངན་འདས་པ་ཐོབ། ། ཅེས་གསུངས་པ་ལྟར། ཐོག་མར་ཐོས་པ་གལ་
— 35 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཆེ་བ་དང་།
དེ་ལ་བརྟེན་ནས་བསམ་པ།
བསྒོམ་པ་མཐར་མི་གནས་པའི་མྱང་འདས་ཐོབ་པ་
ཡིན་ནོ། །
ཅེས་པ་འདི་ནི་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། ། སརྦ་མངྒ་ལཾ།
– 36 ཁ་



གནས་ཀྱི་མཚན་ཉིད་ཞི་བའི་དགའ་ཚལ་བཞུགས།
༄༅། །འོད་གསལ་རྫོགས་པ་ཆེན་པོ་ལས།
གནས་ཀྱི་མཚན་ཉིད་ཞི་བའི་དགའ་ཚལ་བཞུགས་སོ། །
༄༅། །བླ་མ་དང༌རྒྱལ་དབང་པདྨ་འབྱུང་གནས་དབྱེར་མ་མཆིས་པའི་ཞབས་ལ་ཕྱག་
འཚལ་ལོ། ། འདིར་འོད་གསལ་རྫོགས་པ་ཆེན་པོ་ཉམས་སུ་ལེན་པའི་གནས་ཀྱི་མཚན་ཉིད་ནི།
ཀློང་གསལ་ལས། ལུང་སྟོང་གངས་ཁྲོད་རི་རྩེ་དུར་ཁྲོད་དམ། །ཤིན་ཏུ་འབེན་ཞིང་དྭངས་ལ་
མཐོ་བའི་སར། །སྐལ་ལྡན་སྐྱེས་བུས་ཉམས་ལེན་བྱེད་པའི་གནས། །བསམ་གཏན་འཕེལ་ཞིང་
བརྟན་པ་མྱུར་དུ་འཐོབ། །ཅེས་གསུངས་པས། ལུང་སྟོང་ནི་དགེ་སྦྱོར་རང་བཞིན་གྱིས་འཕེལ་
བའོ། ། གངས་ཁྲོད་ནི་རིག་པ་དྭངས་པའོ། ། རི་རྩེ་ནི་རིག་པ་གསལ་བའོ། ། དུར་ཁྲོད་ནི་
སྐྱོ་ཤས་ཆེ་བའོ། ། ཤིན་ཏུ་དབེན་པ་ནི་ཉམས་འཕེལ་བའོ། ། དྭངས་ཤིང་མཐོ་བ་ནི་དབྱིངས་
གསལ་བའོ། ། གནས་ཁྱད་པར་ཅན་དེ་འདྲ་བར་ཕྱིན་པས། གནས་སྐབས་སུ་དགེ་སྦྱོར་ངང་
གིས་འཕེལ་ཞིང་མཐར་ཐུག་དབྱིངས་རིག་ལ་བརྟན་པ་མྱུར་དུ་འཐོབ་པའི་དགོས་པ་ཡོད་དོ། །
ཁྱད་ པར་དུ་ ས་ཕྱོགས་ མཐོ་བ་རྣམ་གཡེང་མེད་ཅིང་ཡིད་དང༌མཐུན་པ། ཤར་ གྱི་མདངས་
འཕྲོག་ཅིང་ནུབ་ཀྱི་ཟེར་སྡུད་པ། ཉི་ཚེ་རིང་ཞིང་སྔ་མོར་འཆར་ཞིང་འཕྱི་མོར་ནུབ་པའི་གནས་
ནི་གང་ཟག་དབང་པོ་རབ་འོད་གསལ་ཐོད་རྒལ་བསྒོམ་པའི་གནས་སུ་བསྔགས་པ་ཡིན་ནོ། །
ལས་དང་པོ་བ་རྣམས་ཀྱིས་སྒྲུབ་པའི་གནས་ནི། གྲུབ་ཐོབ་གོང་མས་བྱིན་གྱིས་བརླབས་པའི་
གནས་དཔའ་བོ་དང་མཁའ་འགྲོ་རང་བཞིན་གྱིས་འདུ་བ། གནས་དབེན་ཞིང་ཡིད་དང་མཐུན་
པ། ཉིན་མོ་སྐྱེ་བོའི་རྒྱུ་འགྲུལ་དང༌ ཅ་ཅོ་ཉུང་བ། མཚན་མོ་དགྲ་རྐུན་དང་གཅན་གཟན་
སོགས་ཀྱི་འཇིགས་པ་མེད་པ། ཆུ་ཤིང་གཉིས་ཀྱི་དོན་དུ་རང་གཞན་གང་ལའང་དཀའ་ཚེགས་
མེད་པ། ས་ཕྱོགས་དཔྱད་བཟང་ཞིང་བཀྲ་ཤིས་པ། ཡུལ་ཕྱོགས་ཀྱི་མི་རྣམས་ཆོས་ལ་འདུན་
པ། རང་བཞིན་ངང་གིས་འཇམ་པ། མཐུན་རྐྱེན་ཟས་གོས་ཡོ་བྱད་སོགས་བསྒྲུབ་སླ་བ། ས་
ཕྱོགས་རང་བཞིན་གྱིས་དགེ་ཞིང་ས་དགུ་དང་ལམ་དགྲ་སོགས་མེད་པའི་གནས། མཚོ་གླིང་
ངམ། རི་སུལ་ལམ། ནགས་ཁྲོད་དམ། ལུང་སྟོང་ངམ། བྲག་རྫོང་ངམ། སྤང་རིའམ། །
རྫ་ཁྲོད་དམ། ས་ཕུག་ལ་སོགས་པའི་དབེན་པའི་གནས་བསིལ་དྲོད་སྙོམས་ཤིང་མཐུན་རྐྱེན་
འགྲིག་པ་ཞིག་ཏུ་བསྒྲུབ་དགོས་ཏེ། མདོ་སྡེ་རྒྱན་ལས། བློ་ལྡན་གང་དུ་སྒྲུབ་པའི་ཡུལ། །
- 37 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལེགས་པར་རྙེད་དང་གནས་བཟང་དང༌། །ས་བཟང་བ་དང་གྲོགས་བཟང་བ། །རྣལ་འབྱོར་
བདེ་བའི་ཡོ་བྱད་ལྡན། ། ཞེས་གསུངས་སོ། ། དེའང་གང་དུ་འདུག་པའི་གནས་གཞི་དེའི་ས་
དཔྱད་ནི་ འབྲུའི་ ཕུང་ པོ་ སྤུངས་པ་འདྲ་བ། རྒྱབ་རི་ སྒོམ་ཆེན་ བཞུགས་ པའི་ པང་འདྲ་བ།
གཡས་གཡོན་གང་རུང་ན་ཆུ་མིག་ཡོད་པ། ཁ་ཤར་སྨད་དང་ཤར་ལྷོ་ལྷོ་སྟོད་དུ་ལྟ་བ། རྒྱབ་རི་
མཐོ་བ། མདུན་དུ་ཆུ་ཤིང་ན་བ་རྒྱས་པ། ཤར་དོག་ན་ཚེ་ལ་གནོད་པས་ཕྱེ་བ་འདྲ་བ། ལྷོ་
རིན་ཆེན་སྤུངས་པ་འདྲ་བ། ནུབ་ཡངས་ན་དགྲ་མང་བས་འདན་པ་འདྲ་བ། བྱང་ཤོར་ན་
ནད་མང་བས་བྱང་ཡོལ་བ་བྲེས་པ་འདྲ་བ། གཞན་ཡང་ཤར་ལམ་དང༌ ལྷོ་ལམ་གྲོགས་དང་
གཡང་། ནུབ་ལམ་བྱང་ལམ་བདུད་དང་དགྲ། གཡས་གཡོན་དང་སྟེང་གི་ཤིང་གཅིག་ངན།
འོག་གི་ཤིང་གཅིག་རྟེན་ཕུར་ཡིན། ཤར་ལམ་ཤར་གྱི་སྟག་སྐྱ་བོ་ཡིན་པས་གད་པས་མ་ཆོད་པ་
དགོས། ལྷོའི་ཆུ་གཡུ་འབྲུག་སྔོན་མོ་ཡིན་པས་དོང་དུ་མ་ལྷུང་བ་དགོས། ནུབ་ཀྱི་བྲག་དམར་
བྱ་དམར་མོ་ཡིན་པས་ལམ་གྱིས་མ་ཆོད་པ་དགོས། བྱང་གི་བྲག་དང་ཕ་བོང་རུས་སྦལ་རྒྱལ་པོ་
ཡིན་པས་ཆུ་མགོ་དང་ཚྭ་ཆུ་མེད་པ་དགོས། ས་མདོག་དཀར་ཞིང་འཇམ་པའི་གནས་སུ་ཞི་བའི་
ལས་འགྲུབ། རི་བྲག་རྫ་རྣམས་ནོར་བུའི་དབྱིབས་འདྲ་ཞིང་མེ་ཏོག་དང་ནགས་ཚལ་རྒྱས་པའི་
ས་རུ་རྒྱས་པའི་ལས་འགྲུབ། ས་མདོག་དམར་ཞིང་ཤུག་པ་དང་འོམ་བུ་སེ་བ་སྐྱེས་པ་གནམ་ས་
ཟླ་གམ་དུ་ཡོད་པ་ནུབ་ཕྱོགས་ན་ཆུ་ཆེན་འབབ་པའི་ས་དེར་དབང་གི་ལས་འགྲུབ། ཆུ་བོ་སུམ་
འདུས་ཀྱི་ལུང་མདོ་གནམ་ས་གྲུ་གསུམ་བྲག་ནག་དང་བྲག་དམར་ཁྲོས་པ་འདྲ་བ་ཚེར་མ་ཅན་གྱི་
ཤིང་སྐྱེས་ པའི་ གནས་ སུ་ དྲག་ པོའི་ ལས་ འགྲུབ། སྤྱིར་མཆོག་ཐུན་གྱི་ལས་གང་བསྒྲུབ་ཀྱང་
གནས་ཕུན་སུམ་ཚོགས་པ་གལ་ཆེ། གནས་དེ་ལ་ཡང་གནས་ཉམས་གནས་འཁྲེབ་གནས་རྙིང་
གསུམ་དུ་ཡོད་པས། གནས་ཉམས་ནི་སྔོན་བྱིན་རླབས་དང་ལྡན་ནའང་བར་དུ་དམ་ཉམས་
སྡོམ་ཉམས་མང་པོས་སྤྱོད་ངན་དུ་མ་བྱས་པས་གནས་ལ་གྲིབ་ཕོག་པའི་སྟབས་ཀྱིས་ཉམས་ལེན་
འཕེལ་སྐྱེད་མེད་པས། དེ་ རུ་རྟོགས་པ་དང་ལྡན་པས་ རབ་ གནས་ སྦྱིན་སྲེག་ ཚོགས་འཁོར་
སོགས་བྱས་ན་སོར་ཆུད་པར་འགྱུར། གནས་འཁྲེབ་ནི་གནས་སྒོ་མ་ཕྱེ་བ་དང་། འབྱེད་དུས་
རྟེན་འབྲེལ་འཆུག་པ་གནས་བདག་ཤིན་ཏུ་རྩུབ་པ་ཆོ་འཕྲུལ་སྣ་ཚོགས་སྟོན་པའི་གནས་སུ་རྟོགས་
པ་མཐོན་པོ་ཞིག་བསྡད་ན་བོགས་ཐོན་པ་དང༌། གསར་བུ་བར་ཆད་ཀྱི་དབང་དུ་འགྲོ་བས་
སྤངས་དགོས། གནས་རྙིང་ནི་སྔོན་ནས་དེང་སང་གི་བར་དུ་སུ་བསྡད་པ་རྣམས་ལ་བཀྲ་ཤིས་
པའི་གནས་རྙེད་ན་རབ་ཡིན་པས་གནས་དེ་ལྟ་བུ་ཞིག་ཏུ། སྐྱེ་བོའི་རྩོལ་བས་བགྱིས་པ་ཁང་པ་
ལ་སོགས་པ་བགྱིས་པའི་གནས་དང༌། རང་བྱུང་གི་བྲག་ཁུང་ལ་སོགས་པ་གྲུབ་པའི་གནས་གང་
ཡང་རུང་བར་གནས་དེའི་བདག་པོ་མི་དང་མི་མིན་ཐམས་ཅད་ལ་གནང་བ་མ་བླང་ན་མ་བྱིན་
- 38 –



གནས་ཀྱི་མཚན་ཉིད་ཞི་བའི་དགའ་ཚལ་བཞུགས།
ལེན་དུ་འགྲོ་བས། རང་ཉིད་སྤྱན་རས་གཟིགས་སུ་གསལ་བས་ས་ཕྱོགས་དེའི་ལྷ་འདྲེ་མི་གསུམ་
ལ་བྱམས་སྙིང་རྗེ་ཐུན་གཅིག་བསྒོམ་པས། ཐམས་ཅད་འདུས་ནས་དད་ཅིང་གུས་བས་ཕྱག་
དང་སྐོར་བ་མང་དུ་བྱས་ཏེ་ཡུལ་ཕྱོགས་འདིའི་གནས་གཞི་ཆུ་ཤིང་ཐམས་ཅད་ལ་ཅི་དགར་སྤྱོད་
ཅིག་ཅེས་གུས་པས་ཕུལ་བར་བསམ་ན་ཉེས་པ་མ་མཆིས། ཁང་པ་གསར་དུ་བྱེད་ན་ཐེག་པ་ཆེ་
ཆུང་གི་ཉམས་ལེན་གཙོ་གང་ཆེ་བ་དེ་དང་མཐུན་པའི་གནས་ཁང་ཞིག་གསར་དུ་བཟུང་སྟེ། དེ་
ལ་ཞེན་ཅིང་མི་ཆགས་པར་བསྟན་པ་དང་འགྲོ་བ་ཡོངས་ལ་གནས་སྐབས་དང་མཐར་ཐུག་ཀུན་ཏུ་
ཕན་པའི་བསམ་པ་བཟང་པོའི་སྒོ་ནས་ཞིག་གསོ་སོགས་བྱེད་པ་དང༌། གལ་ཏེ་དགེ་སྦྱོར་ལ་
གནོད་པ་དང་ངལ་དུབ་ཆེན་པོ་མྱོང་དགོས་ན་ཚེ་ལ་ལོང་མེད་པས་བྱ་བ་མཐའ་དག་སྤངས་ནས་
ཉམས་ལེན་རང་རྒྱུད་དང་འདྲེས་པ་ཞིག་བྱེད་པ་གལ་ཆེ། ཁང་པ་གསར་རྙིང་གང་ཡིན་ཡང་།
སྭ་བྷཱ་ཝའི་སྔགས་ཀྱིས་སྦྱངས་ཏེ། སྟོང་པའི་ངང་ལས་སེང་ཁྲི་པད་ཟླའི་སྟེང་། །ཧཱུྃ་ལས་རྣམ་
སྣང་དཀར་པོ་ཞལ་གཅིག་པ། །ཕྱག་གཉིས་མཉམ་བཞག་སྟེང་ན་འཁོར་ལོ་བསྣམས། །གནས་
གསུམ་འབྲུ་གསུམ་ས་བོན་ལས་འོད་འཕྲོས། །ཡེ་ཤེས་སྤྱན་དྲངས་ཐིམ་ནས་དབང་གི་ལྷས། །
དབང་བསྐུར་མི་བསྐྱོད་པ་ཡིས་སྤྱི་བོར་བརྒྱན། ། རབ་འབྱམས་མཆོད་སྤྲིན་རྒྱ་མཚོས་མཆོད་
པར་བགྱི། ། རྣམ་པར་སྣང་མཛད་སྐུ་ལ་ཕྱག་འཚལ་བསྟོད། ། དགྱེས་བཞིན་འོད་དུ་ཞུ་ནས་
ཁང་པར་གྱུར། ། ཞེས་བརྗོད་ནས་རྟེན་འབྲེལ་སྙིང་པོས་རབ་ཏུ་གནས་པར་བྱའོ། །གནས་
ཁང་དེའི་ནང་དུ་ སྐུ་གསུང་ཐུགས་རྟེན་མང་དུ་དགྲམ། ཅི་འབྱོར་པའི་མཆོད་པ་གྱ་ནོམ་པ་
བཤམས། སྐབས་རེ་མ་གཏོགས་ཕྱི་ནང་གི་མི་གང་ལའང་མི་ཐུག་པའི་འདག་སྦྱར་ཁོ་ན་བྱས་ཏེ་
ཉམས་ལེན་སྤྲོས་བཅས་དང་སྤྲོས་མེད་ཁོ་ན་ལ་འབད་པ་གལ་ཆེ། མཚན་ཉིད་དེ་ལྟ་བུ་དང་མི་
ལྡན་པའི་གནས་སུ་བསྡད་ན། ཀློང་གསལ་ལས། མཚན་ལྡན་གནས་བྲལ་རྐྱེན་དབང་མྱུར་དུ་
འགྱུར། ། ཞེས་གསུངས་སོ། ། མཚན་ཉིད་ཐམས་ཅད་ཚང་པའི་གནས་སུ་ཉམས་ལེན་བྱས་ན་
གནས་སྐབས་དང་མཐར་ཐུག་གི་དོན་ཐམས་ཅད་འགྲུབ་པའི་ཚུལ་ནི། རྒྱུད་ལས། རྟག་ཏུ་
དགོན་པར་གནས་པའི་མིས། ། རླུང་སེམས་ཆོད་རྣམས་ཟིན་པ་དང་། ། སྣང་བ་གྲོགས་སུ་
འཆར་ བ་དང༌། ། རང་གི་སེམས་ལ་དབང་འཐོབ་འགྱུར། ། ཇོ་བོ་དཔལ་ལྡན་ཨ་ཏི་ཤས།
ལས་དང་པོ་ཡི་གང་ཟག་གིས། ། ལུས་དབེན་པ་ལ་མ་བརྟེན་པར། ། སེམས་དབེན་རྙེད་པར་
དཀའ་བའི་ཕྱིར། །འདྲིས་སྤངས་ནགས་སུ་གནས་པར་བྱ། །འདྲིས་པས་ཆགས་སོགས་འཕེལ་
བྱེད་ཅིང༌། །དེ་ཡིས་མི་དགེ་མང་བསགས་ཏེ། །འཁོར་བར་ཡུན་རིང་འཁྱམས་འགྱུར་བས། །
དབེན་པར་བག་ཡོད་བརྟེན་པར་བྱ། །ཞེས་གསུངས་པ་དང་། གྲོང་ཡུལ་དུ་ལོ་གཅིག་བཟླས་པ་
དང༌། རི་ཁྲོད་དུ་ཞག་གཅིག་བཟླས་པ་གཉིས་ལས། རི་ཁྲོད་དུ་ཞག་གཅིག་བཟླས་པ་འཕེལ་
- 39 -



is
ir
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
ཆེ་བ་སོགས་ལ་ཡང་དག་པར་སོམས་ལ་སྐལ་ལྡན་རྣམས་ཀྱིས་དབེན་པའི་དགའ་ཚལ་རྒྱུན་ཏུ་
བསྟེན་པར་མཛོད་ཅིག །
སྨྲས་པ། རི་ངོགས་དབེན་པའི་ཕུན་ཚོགས་བདེ་བའི་དཔལ། །སྐབས་གསུམ་དབང་
པོས་སྨོན་པའི་གནས་ལགས་ན། །བློ་ལྡན་སུ་ཞིག་འདུ་འཛི་ལས་མི་བརྒལ། །ཡིད་འོང་ཞི་བའི་
གྲོང་ཁྱེར་ཉམས་དགའ་རུ། ། སྐལ་ལྡན་ཐར་འདོད་སྐྱེས་བུ་ཐམས་ཅད་ཀྱིས། ། དོན་ཆེན་
གཏན་གྱི་འདུན་མ་བསྒྲུབ་ལ་བརྩོན། །
བླ་མ་དང་པདྨ་ཆེ་མཆོག་རྩོལ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། ། འདིར་
འོད་གསལ་རྫོགས་པ་ཆེན་པོའི་ལམ་གྱི་རིམ་པ་ཉམས་སུ་ལེན་པའི་དུས་ཀྱི་མཚན་ཉིད་ནི། ཀློང་
གསལ་ལས། ངོ་སྤྲོད་དུས་ཀྱི་ཁྱད་པར་ནི། ། མཁས་པས་དུས་གནད་བཙལ་བར་བྱ། ། དེ་
ཡང་སྟོན་སེར་མེ་ཏོག་འབྲས་རྒྱས་པའི་དུས་དང༌། སྟོན་དགུན་བུ་ཆུང་བསིལ་དྲོད་སྙོམས་པའི་
དུས་དང༌། སོས་ཀ་མེ་ཏོག་དང་ཤིང་ལོའི་འདབ་མ་ཁ་ཕྱེ་བའི་དུས་རྣམས་མཆོག་ཏུ་བཟང་སྟེ།
དེ་ཉིད་ལས། དབྱར་མ་སྟོན་དང་དགུན་ཆུང་དཔྱིད་ཀྱི་དུས། ། ཟེར་གཉིས་དུས་ནི་མཆོག་ཏུ་
བཤད་པ་ཡིན། །ཞེས་གསུངས་པས། ངོ་སྤྲོད་ཀྱི་དུས་ནི། སྔ་དྲོ་ཉི་མ་རྩེ་ཤར་དང་། ཕྱི་དྲོ་
ནུབ་ཀ་གཉིས་བཟང་སྟེ་མངོན་སུམ་གྱི་སྣང་བ་གསལ་ཞིང་འཆར་སྣང་རྒྱ་ཆེའོ། ། རྒྱུན་ཏུ་ཉམས་
སུ་ལེན་པའི་དུས་ནི་སྟོན་སེར་འབྲས་བུ་སྨིན་པས་བསྒྲུབ་པ་འཕེལ་ཞིང་བསྒྲུབ་སླ། སྟོན་འབྲས་
བུ་བཅུད་སྡུད་པས་ནང་དུ་ཁམས་སྨིན་ཅིང་སྙིང་པོའི་དོན་རྟོགས་སླ། དགུན་ཆུང་བསིལ་དྲོད་
སྙོམས་པས་ཁམས་བདེ་ཞིང་སྒོམ་སྙིང་འདོད། སོས་ཀ་རྩི་ཤིང་ཁ་འབུས་པའི་དུས། ཡོན་ཏན་
གསར་དུ་སྐྱེ། དེ་ལས་དུས་གཞན་པ་རླུང་འཚུབ་དང་བསེར་བུ་མེད་ཅིང་ནམ་མཁའ་དྭངས་
པའི་ཚེ་དབྱིངས་རིག་རྒྱ་ཆེར་གསལ་པའོ། ། དེ་ལྟར་དུས་གནད་ཤེས་པའི་གནས་སྐབས་སུ་ངོ་
སྤྱོད་མགྱོགས་ཤིང་མཐར་ཐུག་ཉམས་ཀྱི་འཕེལ་ཆེ་བ་ སྟེ། སྔ་མ་དེ་ ཉིད་ལས། ངོ་སྤྲོད་་་་
མགྱོགས་ཤིང་ཉམས་སྣང་གོང་དུ་འཕེལ། ། ཞེས་གསུངས་སོ། །
ཞར་ལ་དུས་ཀྱི་རྣམ་གྲངས་གཞན་རྒྱས་པར་བཤད་པ་ནི། སྤྱིར་ལོ་གཅིག་ལ་རྒྱལ་བའི་
དུས་ཆེན་བཞི་ཡོད་དེ། རྒྱ་ལོའི་ཚེས་གཅིག་ནས་བཅོ་ལྔའི་བར་དུ་སངས་རྒྱས་ཀྱིས་མུ་སྟེགས་པ་
བཏུལ་ཞིང་ཆོ་འཕྲུལ་བསྟན་པའི་དུས་ཆེན། བཞི་པའི་བཅོ་ལྔ་ལ་ལྷུམས་སུ་ཞུགས་པ། མངོན་
པར་སངས་རྒྱས་པ། མྱ་ངན་ལས་འདས་པའི་དུས་དང་གསུམ་འཛོམས་པས་དུས་ཆེན་སུམ་
འཛོམས་ཡིན། དྲུག་པའི་ཚེས་བཞིའི་ཉིན་ཆོས་ཀྱི་འཁོར་ལོ་བསྐོར་པའི་དུས་ཆེན། དགུ་པའི་
བཅོ་ལྔ་ལྷ་བབས་ཞལ་གྱིས་བཞེས་པའི་དུས་དང༌། ཉེར་གཉིས་ལྷ་བབས་དངོས་ཀྱི་དུས་ཡིན་
པས། དེ་གཉིས་གཅིག་ཏུ་བརྩིས་པའི་ལྷ་ལས་བབས་པའི་དུས་ཆེན། དུས་ཆེན་དེ་བཞི་ལ་
– 40 —
iz
ir
io



གནས་ཀྱི་མཚན་ཉིད་ཞི་བའི་དགའ་ཚལ་བཞུགས།
དགེ་སྡིག་གང་བྱས་བྱེ་བ་བརྒྱ་རུ་འགྱུར་རོ། །ཉི་མ་དང་ཟླ་བ་གཟའ་ཡིས་བཟུང་ནས་མ་སོས་
བར་དུ་དབང་ཐོབ་ཚད་ཀྱི་ལྷ་རྣམས་སྐད་ཅིག་དྲན་རྫོགས་སུ་བསྒོམ་ནས་བཟླས་པ་ཕྲེང་སྐོར་རེ་
བྱས་པས་ལྷ་དེ་དག་གི་བསྙེན་པ་ཐེམ་པར་འགྱུར་བས། ཟླ་བ་ལ་བྱེ་བ་བརྒྱ་འགྱུར་དང་། ཉི་
མ་ལ་བྱེ་བ་འབུམ་དུ་འགྱུར། ཡར་ངོའི་བརྒྱད་དང་ཉེར་གསུམ་ལ་རྒྱལ་ཆེན་སྡེ་བཞིའི་གཡོག་
རྣམས་ཀྱིས་འཛམ་གླིང་ཐམས་ཅད་ཁྱབ་པར་ཉུལ་ཏེ། དགེ་སྡིག་ཐམས་ཅད་ཡི་གེ་རུ་བྲིས་ནས་
བརྒྱ་བྱིན་ལ་གཏད། བརྒྱ་བྱིན་གྱིས་གཤིན་རྗེ་ཆོས་ཀྱི་རྒྱལ་པོ་ལ་ཕུལ་བས་ལས་དཀར་ནག་གི་ཡི་
གེ་དེ་ཡིན་གསུངས། དེ་བཞིན་ཡར་ངོའི་བཅུ་བཞི་དང་ཉེར་བརྒྱད་ལ་རྒྱལ་ཆེན་སྡེ་བཞིའི་བུ་
རྣམས་ཉུལ། བཅོ་ལྔ་དང་གནམ་སྟོང་ལ་རྒྱལ་པོ་ཆེན་པོ་སྡེ་བཞི་དང་ལྷ་དབང་བརྒྱ་བྱིན་བཅས་
ཉུལ། དུས་ཚོད་དེ་རྣམས་ལ་དགེ་སྡིག་གང་བྱས་འབུམ་དུ་འགྱུར། ཚེས་བརྒྱད་ལ་སྨན་བླ་
དང་སྒྲོལ་དཀར་ཚེ་རིང་མ། ཀུ་རུ་ཀུལླེ་ཞིང་སྐྱོང་སོགས་ཀྱི་དུས་ཡིན། ཡར་ངོའི་ཚེས་བཅུ་
དང་ཉེར་ལྔ་བདེ་མཆོག་ཕག་མོ་ཁྲོས་ནག་མགོན་པོ་མ་ནིང་དཔའ་བོ་མཁའ་འགྲོ་ཐམས་ཅད་དང༌།
ཨོ་རྒྱན་ཆེན་པོ་དངོས་སུ་འབྱོན་པའི་དུས་ཡིན། བཅོ་ལྔ་འོད་དཔག་མེད་ཀྱི་དུས་དང་ཡང་
གནམ་གང་དང་བཅོ་ལྔ་ལ་ཤཱཀྱ་ཐུབ་པ་དང་བསྐལ་བཟང་སངས་རྒྱས་སྟོང་འབྱོན་པའི་དུས་ཡིན་
པས། དུས་དེ་རྣམས་སུ་དགེ་སྡིག་གང་བྱས་འབུམ་དུ་འགྱུར། ཚེས་པ་དགུ་དང་བཅུ་དགུ་
ཉེར་དགུ་སོགས་ལ་ལྷ་འདྲེ་ཐམས་ཅད་རྒྱུ། བཅུ་གཅིག་དང་དགུ་སོགས་ལ་ལྷ་མོ་རྒྱུ། ཉི་ཤུ་
བརྒྱད་ ལ་ གཤིན་རྗེ་རྒྱུ། ཉི་ ཤུ་ དགུ་ དང་ གནམ་ གང་ ལ་ མགོན་ པོའི་ རིགས་ ཐམས་ ཅད་ རྒྱུ།
དུས་བརྒྱད་དུ་གཟའ་དང་དམ་ཅན་རྡོ་རྗེ་ལེགས་པ་གཉིས་ཀྱི་རྒྱུ་ཚུལ་ནི། ཚེས་བཞིའི་སྲོད་ལ་
ནུབ་ནས་ཤར། ཚེས་བརྒྱུད་སྔ་དྲོ་ཤར་ལྷོ་ནས་ནུབ་བྱང་། བཅུ་གཅིག་ནམ་འཇིང་བྱང་ནས་
ལྷོ། བཅོ་ལྔའི་ཉིན་ཕྱེད་ལྷོ་ནུབ་ནས་བྱང་ཤར། བཅོ་བརྒྱད་ནམ་ཕྱེད་ཤར་ནས་ནུབ། ཉེར་
གཉིས་ཉིན་ཕྱེད་ནུབ་བྱང་ནས་ཤར་ལྷོ། ཉེར་ལྔའི་ཐོ་རངས་ལྷོ་ནས་བྱང༌། ཉེར་དགུའི་ཉི་
འཛུར་བྱང་ཤར་ནས་ལྷོ་ནུབ་ཏུ་རྒྱུ་བས། རྒྱུ་དུས་དེ་རྣམས་ལ་མཆོད་ན་ལོ་གཅིག་ལ་བསྒྲུབས་པ་
ལས་ལྷག་པའི་ཚུལ་ཨུ་རྒྱན་རིན་པོ་ཆེས་གསུངས་སོ། །ཡར་ངོའི་ཚེས་བཅུ་ནི་ཨུ་རྒྱན་རིན་པོ་
ཆེས་གུ་རུ་མཚན་བརྒྱད་སོགས་ཀྱི་མཛད་པ་ཐམས་ཅད་སྟོན་པའི་དུས་དང་ཁྱད་པར་བདུན་པའི་
ཚེས་ བཅུ་ ནི་ ལྷོ་ ནུབ་སྲིན་ པོའི་ ཡུལ་ དུ་ བྱོན་ པའི་ དུས་ དང༌ སྐུ་ འཁྲུངས་ པའི་དུས་ ཆེན་ ཡིན།
ནངས་ནུབ་ཉི་ཟེར་འཆར་སྡུད་སོགས་ལ་རྗེས་སུ་འཛིན་པའི་དུས་ཡིན། བཅུ་བའི་ཉེར་ལྔ་རྒྱལ་
བ་ཙོང་ཁ་པ་གཤེགས་པའི་དུས་ཡིན། དེ་བཞིན་དུ་བླ་མའི་དུས་མཆོད་བྱེད་པ་ལ་ཕན་ཡོན་
བསམ་གྱིས་མི་ཁྱབ། ཉི་མ་ལྡོག་པ་དང་ལོ་འ ཕོ་དུས་ཀྱང་འགྱུར་ཆེ། ཐོ་རངས་སངས་རྒྱས་
པའི་དུས་སུ་ལུང་དང་ཚེ་སྒྲུབ་བྱེད་པའི་དུས། ནམ་ལངས་ནས་ཉི་དྲོས་ཀྱི་བར་ཞི་བའི་ལས་
2
2
– 41



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འགྲུབ་པའི་དུས་ཡིན། དེ་ནས་གུང་གི་བར་རྒྱས་པའི་ལས་འགྲུབ་པའི་དུས། གུང་ནས་ཉི་
ནུབ་ཀྱི་བར་དབང་གི་ལས་འགྲུབ་པའི་དུས་ཡིན། ཉི་མ་མདུང་གང་ཙམ་ནས་ཉི་ནུབ་བར་དུ་
གཟའ་མཆོད་པ་དང་ཟློག་པ་བྱེད་པའི་དུས་ཡིན། མུན་རུབ་ནས་ནམ་ཕྱེད་བར་ལ་དཔའ་བོ་
དང་མཁའ་འགྲོ་འདུ་བས་ཚོགས་ དང་ གཏོར་བསྔོས་བསྐང་བ་བྱ་བའི་དུས་ཡིན། སྲོད་ལ་
བདུད་ཀྱིས་བར་ཆད་རྩོམ་པའི་ དུས་ ཡིན་ པས་ ཡི་དམ་ཁྲོ་བོའི་ བསྐྱེད་རིམ་དང་བཟླས་པ་བྱ།
ནམ་ཕྱེད་ནས་ཐོ་རངས་ཀྱི་བར་གཉིད་ཀྱི་འོད་གསལ་ཟིན་པའི་དུས་ཡིན་ནོ། །
སྨྲས་པ། ལེགས་ཉེས་དུས་ཀྱི་བླང་དོར་གསལ་བའི་གཏམ། ། མཁས་རྣམས་དགྱེས་
འདོད་སྡེབ་སྦྱོར་མ་ལགས་ཏེ། །བདག་འདྲའི་བློ་རྨོངས་ཚོགས་ལ་ཕན་ཕྱིར་དུ། །འདི་གོ་དམ་
པའི་དགོངས་པ་སོར་བཞག་པས། ། དུས་མིན་ངལ་དུབ་བྱ་བ་མ་མང་བར། ། དུས་དང་དུས་
སུ་བསྔགས་པའི་ལས་ལ་འབོད། །
བླ་མ་དང་རིག་འཛིན་པདྨ་རྒྱལ་པོ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །
འདིར་འོད་གསལ་རྫོགས་པ་ཆེན་པོ་ཉམས་སུ་ལེན་པའི་ཡོ་བྱད་ཀྱི་མཚན་ཉིད་ནི། གདམས་པ་
ཁྱད་པར་ཅན་ཞུ་བ་དང་ཉམས་སུ་ལེན་དུས་ཡོ་བྱད་མ་ཚང་པ་མེད་པ་ཞིག་བྱེད་པ་གལ་ཆེ་བའི་
ཚུལ། ཀློང་གསལ་ལས། གསང་སྔགས་ཐབས་ཀྱི་ལམ་ཡིན་ཕྱིར། ། རྟེན་འབྲེལ་ཡོ་བྱད་རྫས་
རྣམས་བསགས། ། ཞེས་པས། འཚོ་བའི་ཡོ་བྱད་ཟས་གོས་མཐའ་གཉིས་སུ་མ་ལྷུང་བ་དང༌།
བརྟེན་པའི་ཡོ་བྱད་གསང་སྔགས་ཀྱི་དམ་རྫས་ཤ་ལྔ་དང་བདུད་རྩི་ལྔ་ལ་སོགས་པ་དང༌། མཐུན་
པའི་ཡོ་བྱད་སྨན་དང་རྟེན་འབྲེལ་ཟབ་མོ་ལ་སོགས་པ་དང༌། མཉེས་པའི་ཡོ་བྱད་དབང་ཡོན་
གཏོར་ཚོགས་ལ་སོགས་པ་དང༌། མཆོག་གི་ཡོ་བྱད་ཐོས་བསམ་སྒོམ་པའི་རྟོགས་པ། དེ་དང་
མཐུན་པའི་དཔེ་ཆ་དང་ལྷ་རྟེན་ལ་སོགས་པ་སྟེ། མདོར་ན་བྱང་ཆུབ་སྒྲུབ་པ་ལ་ཉེ་བར་མཁོ་
བའི་མཐུན་རྐྱེན་རྣམས་ཚང་པར་བྱ་སྟེ། དེ་ཉིད་ལས། ཕྱག་རྟེན་མེ་ཏོག་དབང་ཡོན་གཏོར་
ཚོགས་རྒྱུད། ཉམས་ལེན་དུས་སུ་ཁམས་ཀྱི་རྟེན་གསོ་བཙལ། ། མཐུན་པའི་ཡོ་བྱད་ཀུན་དང༌
ལྡན་པར་བྱ། ། ཞེས་གསུངས་པས། དེ་ལ་དང་པོ་འཚོ་བའི་ཡོ་བྱད་ཟས་གོས་གཉིས་ལས།
ཟས་ལ་བཟའ་བཅའ་བཏུང་བ་གསུམ་ཡོད་པས། བཟའ་བ་ལྔ་ནི་གྲོ་ནས་འབྲས་སོགས་ཀྱི་ཆན་
དང༌། དེའི་ཟན་ ཤ་དང་ཕྱེ་དང་། མཁུར་བ་སྟེ་གོ་རེ་དང་ལྔ་ཡིན། བཅའ་བ་སྡོང་བུ་མེ་
ཏོག་འབྲས་བུ་ཡལ་འདབ་ལྔ་ལས་བྱུང་བའི་ཟས་ལ་བཅའ་བ་ལྔ་ཟེར་རོ། །འདི་རྣམས་རབ་བྱུང་
གིས་ཉིན་གོང་ཡན་ཆད་མ་གཏོགས་བཟའ་མི་རུང་། བཏུང་བ་ནི་ཇ་དང་འོ་མ་མར་ཁུ་ཞོ་ཆང་
ཤ་ལ་སོགས་པའོ། ། གོས་ནི་དགེ་སློང་རྣམས་ལ་ཆོས་གོས་རྣམ་གསུམ་སོགས་ཆོས་མཐུན་གྱི་གོས་
དང་ལྷུང་བཟེད་ཉེ་བར་མཁོ་བའི་ཡོ་བྱད་སོགས་དང༌། དེ་ལས་གཞན་པ་ལ། རས་གཟན་
– 42



གནས་ཀྱི་མཚན་ཉིད་ཞི་བའི་དགའ་ཚལ་བཞུགས།
ཨང་རག་སོགས་དུས་དང་དུས་སུ་གྱོན་པའི་གོས་དང༌། ནང་ཚང་ཅན་གྱི་སྟན། ཐ་ན་ཕོར་བ།
སླ་ང་སོགས་ཉེ་བར་མཁོ་ཞིང་མཐུན་པའི་ཡོ་བྱད་ཐམས་ཅད་ཀྱི་དོན་དུ་ལོ་རེ་ཟླ་རེ་ལ་ལུས་ངག་
ཡིད་ཀྱི་ངལ་དུབ་མྱོང་མི་དགོས་པ་ཞིག་བྱས་ཏེ་བསྒྲུབ་པ་དང༌། དེ་ཡང་བཟང་བའི་མཐའ་རྒྱལ་
པོ་དང་ངན་པའི་མཐའ་སྤྲང་པོ་ལ་སོགས་པའི་ཟས་གོས་ལྟ་བུ་བྱས་ན་ལས་དང་པོ་བ་ཆོས་དང་
འགལ་བའི་རྒྱུར་འགྱུར་བརྟེན་པའི་ཡོ་བྱད་ཤ་ལྔ་ནི་འདོད་ལུགས་མང་། ལུགས་གཅིག་ལྟར་ན་
མི་བ་ལང་ཁྱི་རྟ་གླང་པོ་ཆེའི་ཤ་སྟེ་ལྔ་ལ་ངོས་འཛིན། ལུགས་གཅིག་ན་སེང་གེ་གླང་ཆེན་རྟ་རྨ་བྱ་
ཁྱུང་ཤ་ལྔ་ལ་ངོས་འཛིན། བདུད་རྩི་ལྔ་ནི་དྲི་ཆེན་དྲི་ཆུ་རཀྟ་བྱང་སེམས་དཀར་པོ་དང་བཞིའི་
སྟེང་དུ་རྐང་མར་དང་བད་ཀན་སོགས་ངོས་འཛིན་མི་འདྲ་བ་མང་ཡང་མི་ཤའམ་མི་རྐང་ལ་ཐམས་
ཅད་ཞལ་འཆམ། དེ་བཅུ་གཙོ་བོར་བྱས་པའི་ཡན་ལག་གི་སྨན་གཞན་བསྣན་པའི་དམ་རྫས་
ཆོས་སྨན་སོགས་བརྟེན་པའི་ཡོ་བྱད། འཆང་བའི་ཡོ་བྱད་བྱིན་གྱིས་བརླབས་ཤིང་དག་པ་དྲན་
པའི་སྒོ་ནས་རྡོ་རྗེ་དྲིལ་བུ། དགང་བླུགས། རྒྱན་དྲུག ཌ་མ་རུ། མཚན་ཉིད་དང་ལྡན་
པའི་ཀཱ་པ་ལ་དང༌། ཁ་ཊཾ་ཀ་དང་། ཕྲེང་བ་ལའང་ཞི་བ་ལ་དུང་དང་ཤེལ། རྒྱས་པ་ལ་སྤྲོས་
ཤེལ་ སོགས་ རིན་ པོ་ཆེ། དབང་ལ་ཙན་དན་དང་བྱུ་རུ་སོགས། དྲག་པོ་ལ་ མི་ རུས་ རཀྵ།
ཚར་ནག་སོགས་ཀྱི་ཕྲེང་བ། ཐུན་མོང་དུ་བོ་དྷི་ཙ་ཡིས་ལས་ཐམས་ཅད་འགྲུབ། གཞན་ཡང་
སྒོམ་ཐག་ཕྱི་དམར་ལ་ནང་དཀར་བ་ཞེང་སོར་བཞི་ཙམ། ཚད་ཉིས་གུག་བྱས་ཏེ་མགོ་བོ་དཀྲིས་
པའི་ལྷག་མ་འཆང་བ་གཉིས་ཀྱིས་བསྡམས་པའི་ཚད་ཙམ་ཡིན། རང་ཉིད་ཡི་དམ་དུ་གསལ་
བའི་སྒོམ་ཐག་ཡུམ་དུ་བསྐྱེད་ནས་འཆང་བའི་ཚེ་འཁྱུད་པར་བསམ། དེ་བཞིན་ཡུམ་ལ་ཡབ་དུ་
བསྐྱེད་དགོས། གཞན་ཡང་ཞི་རྒྱས་དབང་དྲག་གི་ལས་གང་སྒྲུབ་པའི་དུས་སུ་དེ་དག་རྣམས་ལ་
དགོས་པའི་ཡོ་བྱད། ལྕགས་ཕུར་སྒྲོལ་གྱི་རྐང་དུང་སྲུང་རཱ་གའུ། བསྙེན་པ་དང་སྒྲུབ་པ་སྒྲུབ་
པ་ཆེན་པོ་སོགས་ཀྱི་ཡོ་བྱད་མ་ཚང་པ་མེད་པ་དང་། མཐུན་པའི་ཡོ་བྱད་ཉམས་ལེན་སྤྲོས་
བཅས་སྤྲོས་མེད་བསྒོམ་པའི་ཆ་རྐྱེན་སྨན་དང་རྫས་ཀྱི་རྟེན་འབྲེལ་ཟབ་མོ། དཔེར་ན་མེ་ཏོག་
བཅུད་ལེན་གྱི་རྫས་ལྟ་བུ་ཐུན་མོང་བ་དང་། རྩ་རླུང་དང་ལས་རྒྱ་སོགས་ལ་མཁོ་བའི་སྨན་དང་
འོད་གསལ་མྱུར་དུ་འཆར་བའི་རྫས་དང་། ཏིང་འཛིན་ཟས་ཀྱི་མན་ངག་སོགས་ཐུན་མོང་མ་
ཡིན་པའི་ཉམས་ལེན་ལ་མཁོ་བའི་ཡོ་བྱད་དང༌། མཉེས་པའི་ཡོ་བྱད་བླ་མ་ལ་འབུལ་རྒྱུའི་དབང་
ཡོན་སོགས་ཟང་ཟིང་གི་སྒོ་ནས་བསྟེན་ཚུལ་ན་གསལ་བ་ལྟར་དང་། མཁའ་འགྲོ་དམ་ཅན་
མཉེས་པའི་ཚོགས་གཏོར་གྱི་རྒྱུ་མ་མཐའ་ཡང་ཟན་དང༌ ཤ་དང་ཆང་གསུམ་ཅི་ནས་ཀྱང་ཚང་
དགོས། འབྱོར་ན་ཚོགས་འཁོར་རེ་རེ་ལ་ཡང་གསེར་སྲང་བཅོ་བརྒྱད་རེ་ཙམ་རིན་དུ་ལོངས་
པའི་ཟས་སྣ་འབྱོར་དགོས། སྨན་དང་རཀྟ་གཏོར་མ་སོགས་དང་། རི་རབ་མདོས་བསྐོང་
- 43 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སོགས་ཀྱི་བསྐང་རྫས་རྩ་གསུམ་ལྷ་ཚོགས་མཉེས་པའི་ཡོ་བྱད། མཆོག་གི་ཡོ་བྱད་བླ་མ་དང་དཔེ་
ཆ་མང་པོ་ལ་བརྟེན་པ་སོགས་ཐོས་པ་རྒྱ་ཆེ་བ། མདོ་སྔགས་ཀྱི་དགོངས་དོན་ཕྲ་ཞིབ་ལ་ཚུལ་
བཞིན་དུ་བསམ་པ། བསམ་དོན་རང་རྒྱུད་ལ་བསྐོར་ནས་བསྒོམས་ཏེ་གོ་བ་མྱོང་བ་རྟོགས་པ་
སོགས་ཡང་དག་པར་སྐྱེས་ཏེ་འདི་དང་ཕྱི་མ་བར་དོ་གང་རུང་དུ་གྲོལ་ཚད་དང་ལྡན་པ་ནི་མཆོག་
གི་ཡོ་བྱད་དེ་དང་མཐུན་པའི་དཔེ་ཆ་ཡང་མདོ་སྔགས་བཀའ་གཏེར་དུ་མའི་མན་ངག་གི་གླེགས་
བམ་སྐུ་རྟེན་རས་བྲིས་དང་འབུར་དུ་བཞེངས། ལག་འཁོར་དང་རླུང་འཁོར་ཆུ་འཁོར་མཐོང་
གྲོལ་བཏགས་གྲོལ་སྐུ་གསུང་ཐུགས་རྟེན་གྱི་བར་དཀྱིལ་འཁོར་དང་མཆོད་རྟེན་དེ་དག་རྣམས་
མཆོད་པའི་ཡོ་བྱད་སོགས་མཐུན་རྐྱེན་ཡོ་བྱད་ཐམས་ཅད་ཚང་དགོས། མ་ཚང་པའི་སྐྱོན་ནི།
ཀློང་གསལ་ལས། རྟེན་འབྲེལ་རྗེས་མེད་དངོས་གྲུབ་ཡལ་བར་འདོར། །ཞེས་གསུངས་སོ། །
ཚང་ན་དངོས་གྲུབ་ཐམས་ཅད་འབྱུང་བའི་ཚུལ་ཡང་། དེ་ཉིད་ལས། ཡོ་བྱད་ཀུན་ལྡན་ཆོས་
ཀྱི་དངོས་གྲུབ་འབྱུང་། ། ཞེས་གསུངས་པས་ཡོ་བྱད་ཐམས་ཅད་ཚང་པ་གལ་ཆེ་ཞིང་གལ་ཏེ་
ཐམས་ ཅད་ཚང་དཀའ་ཞིང་དེ་དག་རྣམས་བསྒྲུབ་པ་རྣམ་གཡེང་ གི་ རྒྱུར་འགྱུར་ན། རྣལ་
འབྱོར་གྱི་ཡོ་བྱད་དམ་པ་ཉམས་ལེན་རང་རྒྱུད་ལ་བསྐོར་ནས་མྱུར་དུ་སངས་རྒྱས་འཐོབ་ཕྱིར་
ཁྲེགས་ཆོད་དང་ཐོད་རྒལ་ཁོ་ན་ལ་འབད་པ་ནི་ཡོ་བྱད་ཐམས་ཅད་ཀྱི་མཆོག་ཡིན་ནོ། །
སྨྲས་པ། རྨད་བྱུང་ཐབས་མཁས་གསང་སྔགས་མྱུར་ལམ་འདིར། །ཕྱི་ནང་ཡོ་བྱད་ཚང་
པའི་ལྕགས་ཀྱུ་ཡིས། ། མཆོག་ཐུན་དངོས་གྲུབ་ལེགས་ཚོགས་འདོད་དགུའི་དབྱིག ། མྱུར་དུ་
འགུག་པའི་ཐབས་འདི་ཟབ་ཅིང་བརླིང༌། ། འདི་འདྲའི་འབྱོར་བའི་འབྲས་བུས་ཚངས་དབང་
དང༌། ། རྣམ་ཐོས་བུ་ཡི་སྲིད་འབྱོར་མོག་པོར་འགྱུར། །
བླ་མ་དང་གུ་རུ་ཚེ་དབང་རིག་འཛིན་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །
འདིར་འོད་གསལ་རྫོགས་པ་ཆེན་པོ་ཉམས་སུ་ལེན་པའི་གྲོགས་ཀྱི་མཚན་ཉིད་ནི། ཀློང་གསལ་
ལས། དམ་ཚིག་གཙང་ལྡན་དག་པའི་སྣང་བ་ཆེ། ། དུག་ལྔ་ཤུགས་ཆུང་བློ་ལྡན་ཁོང་ཡངས་
པ། །ངང་རྒྱུད་རིང་ཞིང་བརྩེ་བའི་གྲོགས་དང་འགྲོགས། ། ཞེས་སོ། ། དེ་བས་ན་གྲོགས་དམ་
པ་སྡོམ་པ་དང་དམ་ཚིག་ལ་གནས་ཤིང་ལྟ་བ་སྒོམ་པ་སྤྱོད་པ་གསུམ་མཐུན་པ། དཀའ་ཐུབ་དང་
དཀའ་སྤྱད་བཟོད་ཅིང་རྟག་ཏུ་དབེན་པ་ལ་དགའ་བ། སྙིང་རུས་དང་སྡུག་བསྲན་ཆེ་ཞིང་སྐྱོ་
ཤས་དང་བློ་སྣ་ཐུང་བ། དག་སྣང་དང་མོས་གུས་ཆེ་ཞིང་ཉོན་མོངས་དང་རྣམ་རྟོག་ཆུང་བ།
ཤེས་རབ་དང་སྙིང་རྗེ་ཆེ་ཞིང་སྒོ་གསུམ་ངང་གིས་དུལ་བ་ཕན་འདོད་དང་བརྩེ་གདུང་ཆེ་ཞིང་རྟག་
ཏུ་ཕྱི་ཐག་རིང་བ་མི་གཞི་དང་ངང་རྒྱུད་རིང་ཞིང་རང་བཞིན་གྱིས་ལྷོད་ཆགས་པ། ཅི་བྱེད་ཆོས་
དང་མཐུན་པའི་སྐྱེས་བུ་དམ་པ་དང་འགྲོགས་དགོས་དམ་ཚིག་དང་ལྡན་པ་རྡོ་རྗེའི་མཆེད་དང་།
- 44 -



གནས་ཀྱི་མཚན་ཉིད་ཞི་བའི་དགའ་ཚལ་བཞུགས།
སློབ་མ་མཚན་ཉིད་དང་ལྡན་པ་དང་། དབང་གསུམ་པའི་སྐབས་སུ་པདྨ་ཅན་ལ་སོགས་པ་ལས་
ཀྱི་ཕྱག་རྒྱ་ལ་མཚན་ཉིད་ཐམས་ཅད་ཚང་པ་དང་འགྲོགས་དགོས་ཏེ། མདོ་ལས། ཇི་ལྟར་
འཁོར་ལོ་གཅིག་པའི་ཤིང་རྟ་ནི། ། རྟ་དང་ལྡན་ཡང་ལམ་དུ་མི་འགྲོ་ལྟར། ། དེ་བཞིན་སྒྲུབ་པ་
ཡི་ནི་གྲོགས་མེད་ན། ། ལུས་ཅན་དངོས་གྲུབ་ཐོབ་པར་མི་འགྱུར་རོ། ། ཞེས་གསུངས་པས་
གཟུགས་བཟང་ཞིང་བློ་དང་ལྡན་པ། རིགས་བཙུན་ཞིང་ཆོས་ལ་གཞོལ་བ། སྤོབས་པ་ཆེ་ཞིང་
སེམས་དཔའ་ལ་དབང་པོ་ཐུལ་བ། སྙན་པར་སྨྲ་ཞིང་སྦྱིན་ཕོད་དང་སྙིང་རྗེ་ཆེ་བ་བཀྲེས་པ་དང་
སྐོམ་པ་ཉོན་མོངས་པས་གདུངས་པ་བཟོད་པ། བྲམ་ཟེ་དང་ ལྷ་ གཞན་མི་མཆོད་ པ་དཀོན་
མཆོག་གསུམ་ལ་རྩེ་གཅིག་ཏུ་དད་པ། བྱས་པ་ཤེས་ཤིང་དྲིན་གཟོ་བ་སོགས་ཡོན་ཏན་ཐམས་
ཅད་དང་ལྡན་ན་རབ། མིན་ཡང་ཆ་གསུམ་མམ་བཞི་ཙམ་ཞིག་ཅི་ནས་ལྡན་དགོས། གྲོགས་
དམ་པ་ནི་བླ་མ་དང་མཚུངས་པས་ཤིན་ཏུ་གལ་ཆེ། གཞན་ཡང་བླ་མ་གཞན་ལ་དམ་ཚིག་མ་
ཉམས་པ་སྡོམ་པའི་ཚུལ་ཁྲིམས་མ་ཉམས་པ། དམེ་བོ་དང་གཅོང་ནད་ཅན་དང་ཞ་གྲུམ་སོགས་
མ་ཡིན་པ། ཡོན་ཏན་དོན་དུ་གཉེར་བ་གང་བཅོལ་རྣམས་ཚུལ་བཞིན་དུ་སྒྲུབ་པའི་གྲོགས་དང་
འགྲོགས་ཤིང༌། ཁྱད་པར་བྱ་བ་ལས་ཀྱི་འཁོར་ལོར་འཇུག་སྐབས་ཆོས་མཐུན་གྱི་གྲོགས་མང་པ་
དེ་བཞིན་དུ་དོན་མང་པོ་འགྲུབ་སླ་བ་ཡིན་ནོ། ། གལ་ཏེ་ཆོས་མཐུན་གྱི་གྲོགས་མ་རྙེད་ན་རང་
ཉིད་གཅིག་པུར་འདུག་པ་མཆོག་ཏུ་ལེགས་སོ། །གྲོགས་ངན་པ་སྤང་དགོས་པའི་ཚུལ། བསྟན་
རིམ་ལས། དེ་ཕྱིར་དུག་སྡོང་སྦྲུལ་གདུག་བྲག་ཆེན་གྱི། །བྱ་སྐྱིབས་འབར་འདྲའི་སྡིག་གྲོགས་
སྐད་ཅིག་ཀྱང་། ། འགྲོགས་དང་ཀུན་སྨྲ་སོགས་བརྟེན་རིང་སྤངས་ཏེ། །གྲིབ་མ་ཙམ་དང་
འཕྲད་པའང་འདོད་མི་བྱ། ། ཞེས་གསུངས་པས། སྡིག་པའི་གྲོགས་པོ་དང་ཉེ་ན་དེས་རིམ་
གྱིས་རང་ཡང་སྡིག་པ་ལ་དགའ་བར་འགྱུར། དུག་ལྔ་གང་ཆེ་བ་ཞིག་དང་འགྲོགས་ན་དེའི་མིག་
སློབ་ངན་པའི་རྐྱེན་གྱིས་རང་ཡང་སྐྱོན་ཅན་དུ་འགྱུར། ཀློང་གསལ་ལས། བདེ་བའི་གྲོགས་
སྤངས་སྡུག་བསྔལ་ཉིད་དུ་འགྱུར། །ཞེས་གསུངས་སོ། །གྲོགས་དམ་པ་དང་འགྲོགས་པའི་ཡོན་
ཏན་ནི། གནས་སྐབས་སུ་སྒོ་གསུམ་སྒྲུབ་པ་དང་ཆོས་ལ་བརྩོན་པར་སྐུལ་ཞིང༌། མཐར་ཐུག་
བྱང་ཆུབ་འགྲུབ་པ་སྟེ། དེ་ཉིད་ལས། གྲོགས་མཆོག་དམ་པས་ཆོས་ལྡན་བྱང་ཆུབ་ཐོབ། །
ཅེས་གསུངས་པས་ཆོས་དང་མཐུན་པའི་གྲོགས་པོ་དང་ལྷན་དུ་ཉམས་སུ་ལེན་པར་མཛོད་ཅིག།
སྨྲས་པ། གྲོགས་ཞེས་བྱ་བ་མཚན་ཉིད་ཀུན་ལྡན་ཏེ། ། གཡོ་ཅན་གྲངས་ཀ་མང་པས་ཅི་
ཞིག་བྱ། ། ཁྱད་པར་དྲན་ཤེས་བག་ཡོད་གྲོགས(རྣམས་ལ )། ། བློ་ལྡན་རྣམས་ཀྱིས་མྱུར་དུ་
འདྲིས་མཛོད་དང་། །འདི་དང་ཕྱི་མའི་བྱ་བ་མ་ལུས་པ། ། མྱུར་དུ་བསྒྲུབ་ལ་དེ་ལས་གཞན་པ་
ག 45 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཞེས་པ་འདི་ཡང་ཆོས་དབྱིངས་སྟོབས་ལྡན་རྡོ་རྗེས་རང་ལོ་ཉེར་ལྔའི་སྟེང་ས་ག་ཟླ་བའི་ཚེས་ལ་གཡང་སྟེང་
ནས་སྦྱར་བའོ། །
- 46 -



རྣལ་འབྱོར་བརྒྱུད་ཀྱི་ཁྲིད་ཡིག་སྤྱོད་ལམ་ལམ་འཁྱེར་བཞུགས།
༄༅། །འོད་གསལ་རྫོགས་པ་ཆེན་པོ་ལས།
རྣལ་འབྱོར་བརྒྱད་ཀྱི་ཁྲིད་ཡིག་སྤྱོད་ལམ་ལམ་འཁྱེར་བཞུགས་སོ། །
༄༅། །བླ་མ་དང་པདྨ་མཁའ་འགྲོའི་དབང་ཕྱུག་དབྱེར་མ་མཆིས་པའི་ཞབས་ལ་ཕྱག་
འཚལ་ལོ། ། འདིར་འོད་གསལ་རྫོགས་པ་ཆེན་པོའི་སྤྱོད་ལམ་གྱི་རིམ་པ་ལ་བརྒྱུད་ལས། །
དང་པོ་ཉལ་བའི་རྣལ་འབྱོར་ནི། རྗེ་མི་ལས། ཉལ་ཞིང་ཉལ་ཞིང་སྒོམ་ཙ་ན། །གཏི་
མུག་འོད་གསལ་དུ་འཆར་བའི་གདམས་པ་ཡོད། །ཅེས་གསུངས་པ་ལྟར། སེམས་བསྐྱེད་ཀྱིས་
ཟིན་བཞིན་དུ། རང་ཡི་དམ་དུ་གསལ་བའི་སྤྱི་བོར་རྩ་བའི་བླ་མ་ཀུན་བཟང་གི་རྣམ་པར་
བཞུགས་པ་ལ་སྙིང་ཐག་པ་ནས། དཔལ་ལྡན་རྩ་བའི་བླ་མ་རིན་པོ་ཆེ། ། བདག་གི་སྙིང་གར་
པདྨའི་གདན་བཞུགས་ལ། ། བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། ། སྐུ་གསུང་ཐུགས་
ཀྱི་དངོས་གྲུབ་བསྩལ་ཏུ་གསོལ། ། ཞེས་གསོལ་བ་བཏབ་པས། བླ་མ་རིམ་གྱིས་ཇེ་ཆུང་ཇེ་ཆུང་
དུ་སོང་ནས་ཚོན་གང་བ་ཞིག་ཏུ་གྱུར་ནས། སྙིང་གའི་རྩ་འཁོར་གྱི་དབུས་སུ་སྙིང་པདྨ་འདབ་
བརྒྱད་གྱེས་པའི་དབུས་སུ་བཞུགས་པ་དང་དུས་མཉམ་དུ་པདྨ་ཁ་ཟུམ་སྟེ། ཕྱི་བལྟས་ནང་
གསལ་ནང་བལྟས་ཕྱི་གསལ་བ་ལ་སེམས་གཏིད་ཏེ་ཅུང་ཞིག་མཉམ་པར་བཞག རྨི་ལམ་དང་
འོད་གསལ་འཛིན་པའི་འཕེན་པ་བཏང་སྟེ་བདེ་བའི་མལ་དུ་ གཞོགས་གཡས་པ་ཕབ། ཉོན་
མོངས་པའི་རླུང༌རྒྱུ་བའི་ སྣ་སྒོ་གཡས་ པ་སྲིན་ལག་གམ་རས་དུམ་ཞིག་གིས་བཅད། ལག་པ་
གཡས་པས་འགྲམ་པ་བརྟེན། གཡོན་པ་བརླ་སྟེང་དུ་བཀབ་ནས་སེམས་མ་བཅོས་རྟོག་པ་བྲལ་
བའི་ངང་ནས་ཆོས་ཉིད་གསལ་དག་གི་ངང་ལ་ཉལ་ན་གཉིད་འོད་གསལ་དུ་འགྲོ་སྟེ། གཉིད་མ་
གཉིད་ཀྱི་མཚམས་ལ་ལྷུན་གྲུབ་འོད་གསལ་གྱི་སྣང་བ་ཕྲ་མོ་རེ་སྐབས་སུ་འཆར་བས་དེ་ངོས་ཟིན་
པ་གལ་ཆེ། འཐུག་པོའི་འོད་གསལ་རྨི་ལམ་གང་ཡང་མི་རྨི་བར་སད་ན་རིག་པ་དྭངས་ཤིང་སླར་
ལ་མི་གཉིད་པ་ལ་ཟེར། གཞན་ཡང་ཉིན་མོའི་བྱ་བ་ཐམས་ཅད་ལ་འདི་ནི་རྨི་ལམ་ཡིན་ནོ་སྙམ་
པ་དང་། ཁྱད་པར་འཇིགས་དངངས་སོགས་བྱུང་དུས་འདི་ནི་རྨི་ལམ་ཡིན་ནོ་ཞེས་ཡང་ཡང་
བསམ་ན། དེའི་བག་ཆགས་ཀྱིས་རྨི་ལམ་རྨི་ལམ་ཡིན་པར་ངོ་ཤེས། དེ་ཡང་ལན་ གྲངས་
འགར་ངོ་ཤེས་ན། བར་དོ་ཡང་བར་དོ་ཡིན་པར་ངོ་ཤེས་ནས་གྲོལ་བར་འགྱུར་རོ། ། གོས་
ཚགས་མ་བཤིགས་པར་སྟོད་མཐོ་བར་བྱས་ཏེ་ཉལ། ནམ་གྱི་ཆ་སྟོད་སྨད་ལ་རོ་ཉལ་མི་བྱེད་པར་
— 7 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འདི་ལྟར་བསམ་སྟེ། དོན་མེད་པར་དགྲ་དང་སྡུག་བསྔལ་ལ་འཕྲད་པའི་རྒྱུ་ཕྱུགས་ནོར་སྐྱོང་
པའི་ཕྱིར་དུ་ཉིན་དང་མཚན་དུ་ལྟོ་དང་གཉིད་ལ་གྱོང་བསྐུར་ནས་འདུག་པར་ནུས་ན། བདག་
གིས་འདི་ཕྱི་ཀུན་ཏུ་བདེ་བའི་དམ་ཆོས་བསྒྲུབ་པའི་ཕྱིར་ལྟོ་དང་གཉིད་ལ་དོགས་ཟོན་ཅུང་ཟད་
བྱེད་ནུས་པ་འདི་ང་རེ་དགའ་སྙམ་པར་བྱའོ། །
སྨྲས་པ། བསམ་གཏན་ཉལ་ཆོག་གཉིད་ཀྱི་རྣལ་འབྱོར་ལ། ། རྩེ་གཅིག་འབད་རྣམས་
སྲབ་འཐུག་འོད་གསལ་གྱི། ། སྣང་བའི་གྲོགས་དང་རྩེ་དགའ་བྱེད་མི་རིང་། ། འདི་གོ་བསམ་
ཞིང་བླ་མའི་བཀའ་དྲིན་དྲན། །
གཉིས་པ་ལངས་པའི་རྣལ་འབྱོར་ནི། ནམ་ཐོ་རངས་ཀྱི་ཆ་ལ་བབ་པའི་དུས་སུ། རང་
གི་སྙིང་དབུས་ནས་རྩ་བའི་བླ་མས་རིགས་ཀྱི་བུ་མ་ཉལ་བར་ཡར་ལ་ལོངས་ཞེས་གསུངས་པ་ལྟ་
བུའམ། མཁའ་འགྲོ་མ་རྣམས་ཀྱིས་རྡོ་རྗེའི་གླུའམ་ཌ་མ་རུའི་སྒྲས་བསྐུལ་ཏེ་འོད་གསལ་ཆོས་སྐུ་
ལས་ལྷུན་གྲུབ་གཟུགས་སྐུ་ཞི་ཁྲོ་གང་རུང་གི་རྣམ་པར་འགྲོ་བའི་དོན་དུ་བཞེངས་པར་མོས་ལ་ཡར་
ལངས། ལུས་དྲང་པོར་བསྲང་སྙིང་གར་ཐལ་མོ་སྦྱར་ཏེ། ངག་ནས་བླ་མ་མཁྱེན་ཞེས་ལན་
གཅིག་བརྗོད་པའི་སྐབས་སུ་སྙིང་གི་པདྨ་ཁ་ཕྱེ། བླ་མ་མཁྱེན་ཞེས་ལན་གཉིས་པའི་སྐབས་སུ་
སྙིང་དབུས་ནས་ཡར་བྱོན། བླ་མ་མཁྱེན་ཞེས་གསུམ་པའི་སྐབས་སུ་སྤྱི་གཙུག་འཇའ་འོད་ཀྱི་
ཀློང་དུ་བཞུགས་པར་བསམ། དེ་ནས་ཁྲུས་ཀྱི་རྣལ་འབྱོར་དང་ལྡན་པའི་སྒོ་ནས་ཁྲུས་བྱ། དེ་
ནས་བཟླས་བརྗོད་ནུས་པ་སྟོབས་འབྱིན་སོགས་ངག་བྱིན་རླབས་རྒྱས་བསྡུས་གང་རུང་བྱས་རྗེས་
རང་རྒྱུད་ལ་བརྟག་ཅིང་དགེ་མི་དགེའི་བསམ་པ་གང་གི་ངང་དུ་འདུག་པ་ལ་བལྟ་ཞིང༌། དགེ་
སེམས་དུང་ངེ་བའི་ངང་དུ་འདུག་ན་དེའི་ངང་ལ་དགེ་སྦྱོར་ལ་འཇུག མི་དགེ་བའི་བསམ་པ་
ཞིག་གམ་ལུང་མ་བསྟན་དུ་འདུག་ན་བདག་གིས་མར་གྱུར་ནམ་མཁའི་མཐའ་དང་མཉམ་པའི་
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་སྒྲུབ་པ་ལ་སྤྱིར་སངས་རྒྱས་མ་ཐོབ་པ་
ཚུན་ཆད། ཁྱད་པར་ཚེ་གང་པོ་འདི་དང་། ཡང་དགོས་དེ་རིང་གི་ཉི་མ་འདི་ཆུད་ཟོས་སུ་མི་
གཏོང་བར་ཉམས་ལེན་རྣལ་མ་ཞིག་བྱའོ་སྙམ་དུ་བསམ། དེ་ལ་ཐོག་མར་ལུས་རྣམ་སྣང་གི་ཆོས་
བདུན་དང་ལྡན་པའི་སྒོ་ནས་རླུང་རོ་དགུ་ཕྲུགས་བྱེད་པ་འདི་ནི་བཅུད་བླུགས་པའི་སྔ་ལོགས་སུ་
སྣོད་ལ་བཀྲུ་བཤལ་བྱེད་པ་དང་འདྲ་བས། དེ་ལ་དང་པོ་རྣམ་སྣང་ཆོས་བདུན་ནི། ཞབས་རྡོ་
རྗེའི་སྐྱིལ་ཀྲུང་ངམ་སེམས་དཔའི་སྐྱིལ་ཀྲུང་དང་གཅིག ཕྱག་གཉིས་ལྟེ་འོག་སོར་བཞིའི་ཐད་དུ་
མཉམ་བཞག་དང་གཉིས། སྒལ་ཚིགས་དྲང་པོར་བསྲང་བ་དང་གསུམ། དཔུང་པ་གཉིས་
རྒོད་གཤོག་ལྟར་བསྒྲེང་བ་དང་བཞི། མགྲིན་པ་ཅུང་ཟད་གུག་པ་དང་ལྔ། མཆུ་དང་སོ་མ་
རེག་པར་ལྕེ་རྐན་ལ་སྦྱར་བ་དང་དྲུག མིག་སྣ་རྩེར་ཕབ་པ་དང་བདུན་ནོ། ། དེ་ནས་རང་གི་
— 48 -



རྣལ་འབྱོར་བརྒྱུད་ཀྱི་ཁྲིད་ཡིག་སྤྱོད་ལམ་ལམ་འཁྱེར་བཞུགས།
༼
6
ལུས་འདི་ཕྱི་ཤ་པགས་ཀྱི་རྣམ་པ་ཡིན་པ་ལ་ནང་སྟོང་སང་ཕྲུ་མ་ཕུས་བཏབ་པ་ལྟ་བུ། ལུས་ཀྱི་
དབུས་སུ་ཁང་སྟོང་གི་ཀ་བ་ལྟར་རྩ་དབུ་མ་ཁྱད་ཆོས་བཞི་ལྡན་མདའ་སྙུག་འབྲིང་པོ་ཙམ། ཡར་
སྣ་ཚངས་བུག་དང་། མར་སྣ་གསང་གནས་ནས་ཕུག་རྡུགས་སུ་ཡོད་པ། ཁྱད་ཆོས་བཞི་ནི་
པདྨའི་འདབ་མ་ལྟར་སྲབ་ཅིང་འཇམ་པ། ཤེལ་གྱི་སྦུ་གུ་ལྟར་གསལ་བ། ཏིལ་མར་གྱི་མར་མེ་
ལྟར་དྭངས་པ། ཆུ་ཤིང་གི་སྡོང་བོ་ལྟར་དྲང་བ་དང་བཞིའོ། །གཡས་སུ་རོ་མ་དཀར་མོ་གྲོ་སོག་
འབྲིང་པོ་ཙམ་ཡར་སྣ་སྣ་བུག་གཡས་དང་། མར་སྣ་ལྟེ་འོག་སོར་བཞིའི་ཐད་ནས་དབུ་མར་ཟུག་
པ། གཡོན་དུ་རྐྱང་མ་དམར་མོ་གྲོ་སོག་འབྲིང་པོ་ཙམ་ཡར་སྣ་སྣ་བུག་གཡོན་དང་། མར་སྣ་ལྟེ་
འོག་ནས་སྔ་མ་ལྟར་དབུ་མར་ཟུག་པ། གཉིས་ཀ་ཡིག་དཀར་གྱི་ཆ་ལྟ་བུ། དབུ་མ་ལ་སྨིན་
མཚམས་ནས་ཡལ་ག་གཅིག་སྣ་རྩེར་ཟུག་པར་བསམ། དེ་ནས་གཡས་རོ་མའི་ནང་དུ་ཞེ་སྡང་གི་
རླུང་དཀར་མོག་འཁྲིགས་པ་ལ་གཡོན་རྐྱང་མའི་ནང་དུ་རྒྱལ་བ་སྲས་བཅས་ཐམས་ཅད་ཀྱི་ཐུགས་
རྗེ་ནུས་མཐུ་བྱིན་རླབས་སྲིད་ཞིའི་དྭངས་བཅུད་ཐམས་ཅད་འོད་ཟེར་སྣ་ལྔའི་རྣམ་པར་རྔུབ་ནས་
གཡས་རོ་མའི་ནང་གི་ཚེ་འཁོར་བ་ཐོག་མ་མེད་པ་ནས་ཞེ་སྡང་གི་སྒོ་ནས་བསགས་པའི་ལས་དང་
བག་ཆགས་ཤེས་སྒྲིབ་ཕྲ་མོ་དང་བཅས་པ་ཞེ་སྡང་གི་རླུང་དཀར་མོག་གི་རྣམ་པར་སྣ་བུག་གཡས་
ནས་བུད་དེ་མདུན་གྱི་སྟོང་པའི་དབྱིངས་དེ་ལ་སིབས་སེ་ཐིམ་པར་བསམ། དེ་ལྟར་ལན་གསུམ་
བྱ། དེ་བཞིན་དུ་གཡས་ནས་རྔུབ་སྟེ་གཡོན་རྐྱང་མའི་ནང་གི་འདོད་ཆགས་ཀྱི་རླུང་དམར་མོག་
སྔ་མ་ལྟར་ལན་གསུམ་འབུད། གཉིས་ཀ་ནས་རྡུབ་སྟེ་དབུ་མའི་ནང་གི་གཏི་མུག་གི་རླུང་སྔོ་མོག་
སྣ་རྩེ་ནས་ལན་གསུམ་འབུད་པ་ནི་སྣོད་བཀྲུས་པ་དང་འདྲ། དེ་ནས་གཉིས་ཀ་ནས་རྔུབ་སྟེ་དབུ་
མ་ནས་དཀར་མོག་དམར་མོག་སྔོ་མོག་གསུམ་ལྷན་དུ་ལན་གསུམ་འབུད་པ་ནི་སྣོད་བཤལ་བ་དང་
འདྲའོ། །དེ་ནས་སྙིང་ག་ནས་གཞི་གནས་ཡེ་ཤེས་ཀྱི་རང་མདངས་འཇའ་ཟེར་སྣ་ལྔ་སྤྱི་གཙུག་ཏུ་
འཕྲོས་པའི་རྩེ་མོར་པདྨ་ཉི་ཟླའི་གདན་གྱི་སྟེང་དུ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་
རྣམ་པ་ཆོས་སྐུ་ཀུན་ཏུ་བཟང་པོ་ཞལ་གཅིག་ཕྱག་གཉིས་སྐུ་མདོག་སྔོན་པོ་མཉམ་བཞག་མཛད་པ།
ཞབས་རྡོ་རྗེ་སྐྱིལ་ཀྲུང༌། དབུ་སྐྲ་ཐོར་ཅོག་བྱས་པ། རྒྱུན་མེད་གཅེར་བུ་ཡུམ་ཀུན་ཏུ་བཟང་མོ་
དཀར་མོ་ཕྱག་གཉིས་གྲི་ཐོད་བཟུང་ནས་ཡབ་ཀྱི་མགུལ་ལ་འཁྱུད་པ། དབུ་རལ་རྒྱབ་ཏུ་བཤལ་
བ། ཞབས་པདྨའི་བཞུགས་སྟངས་ཀྱིས་ཡབ་ལ་འཁྲིལ་བ། གཉིས་ཀའང་འཇའ་འོད་ཀྱི་ཀློང་
ན་བཞུགས་པར་བསམ་ལ། ལུས་ངག་ཡིད་གསུམ་གུས་པའི་སྒོ་ནས་འདི་ཕྱི་བར་དོ་དུས་དང༌
རྣམ་པ་ཐམས་ཅད་དུ་དུས་གསུམ་སངས་རྒྱས་ཐམས་ཅད་ཀྱི་ངོ་བོ་བླ་མ་མཁྱེན། ཞེས་འདོད་
པའི་དོན་ལ་གསོལ་བ་ལན་མང་དུ་འདེབས། སྐབས་སུ་འཇིགས་སྐྲག་སོགས་བྱུང་བའི་དུས་སུ་
ངོ་བོ་བླ་མ་ལ་རྣམ་པ་སྒྲོལ་དཀར་དུ་བསྒོམས་ནས་འདོད་གསོལ་གྱི་བར་དུ་ཡང་སྒོས་འཇིགས་པ་
- 49 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཆེ་གེ་མོ་ལས་བསྐྱབ་ཏུ་གསོལ། ཞེས་པ་ལྟ་བུ་འོག་མ་ཀུན་ལ་སྦྱོར། བསྟན་པ་འཛིན་པ་ལ་ཐུབ་
དབང༌། ཤེས་རབ་ཆེ་བ་ལ་འཇམ་དབྱངས། སྙིང་རྗེ་ཆེ་བ་ལ་སྤྱན་རས་གཟིགས། མཐུ་
དང་ནུས་པ་ལ་པདྨ་འབྱུང་གནས་དང་གསང་བདག ཚེ་རིང་བ་ལ་ཚེ་དཔག་མེད་སོགས་ཚེ་ལྷ།
ནོར་ལ་ཛམ་ལྷ་སོགས་ནོར་ལྷ། གཞན་ཡང་རང་གི་ཡི་ད མ་སོགས་སུ་བསྒྱུར་ནས་བླ་མའི་གསོལ་
འདེབས་དང་ཡི་དམ་གྱི་བཟླས་པ་སོགས་བྱས་ན་ཡང་གནད་ཤིན་ཏུ་ཆེའོ། །
སྨྲས་པ། སྒོམ་རྣམས་ཀུན་གྱི་དང་པོའི་མགོ་ལྟ་བུ། ། ཆོས་བདུན་རླུང་རོ་དབྱུང་བའི་
ལམ་ཟབ་འདི། ། དང་པོའི་ལས་ཅན་ཀུན་གྱིས་ཉམས་བཞེས་སུ། །མཛོད་དང་སྒོམ་གྱི་ཐོག་མ་
ཡིན་ནོ་ཀྱེ། །
གསུམ་པ་ཉམས་སྒྲིབ་དག་པ་ཁྲུས་ཀྱི་རྣལ་འབྱོར་ནི། སེམས་བསྐྱེད་ཀྱི་རྩིས་ཟིན་བཞིན་
དུ། རང་ཉིད་སྐད་ཅིག་གིས་རྡོ་རྗེ་སེམས་དཔའི་སྐུར་གསལ་བའི་ཐུགས་ཀར་ཟླ་བའི་དཀྱིལ་
འཁོར་གྱི་སྟེང་དུ་ཧཱུཾ་ཡིག་གི་མཐའ་ལ་ཡིག་བརྒྱས་བསྐོར་བར་བསམ་ལ་ངག་ནས་ཡིག་བརྒྱ་བཟླས་
པས་ཧཱུྃ་དང་ཡིག་བརྒྱ་ལས་བདུད་རྩིའི་རྒྱུན་བབས་པར་བསམ་ལ། ༀ་ཨེ་ཧོ་ཤུདྡྷེ་ཤུདྡྷེ། ཡཾ་ཧོ་
ཤུདྡྷེ་ཤུདྡྷེ། རཾ་ཧོ་ཤུདྡྷེ་ཤུདྡྷེ། ཁཾ་ཧོ་ཤུདྡྷེ་ཤུདྡྷེ། མོ་ཧོ་ཤུདྡྷེ་ཤུདྡྷེ། ཨེ་ཡཾ་རཾ་ཁཾ་ལཾ་ཤུདྡྷེ་ཤུདྡྷེ་
སཱཧཱ། ནད་གདོན་སྡིག་སྒྲིབ་སརྦ་པཱ་པཾ་ཤིནྟཾ་ཀུ་རུ་ཡེ་སྭཱཧཱ། ཞེས་ཁྲུས་བདུན་གྱི་སྔགས་བཟླ་
བཞིན་ཁྲུས་བྱས་པའི་ཚེ་གདན་གསུམ་ཚང་པའི་ལྷ་ཚོགས་རྣམས་ཀྱིས་ཡེ་ཤེས་ཀྱི་བདུད་རྩིའི་ཆུས་
གང་བའི་བུམ་པ་ཐོགས་ནས་རང་དང་འགོ་བའི་ལྷ་རྣམས་ལ་ཁྲུས་བྱས། རང་གི་ལུས་ཀྱི་ནང་
ཐམས་ཅད་གང་། ཕྱི་ཐམས་ཅད་བཀྲུས། ནད་གདོན་སྡིག་སྒྲིབ་ཉེས་ལྟུང་དམ་ཚིག་ཉམས་
ཆག་ཐམས་ཅད་དག་སྟེ་བྱད་དུ་བཅུག་པ་ཐམས་ཅད་གྲོལ་བར་བསམ། ལྷ་སྲུང་དང་གནས་
མལ་སོགས་ལ་གྲིབ་ཕོག་པ་ཐམས་ཅད་བྱང་ཞིང་དག་ནས་དྲི་མ་ཐམས་ཅད་དང་བྲལ་བའི་རང་
བཞིན་དུ་གྱུར་པར་བསམ། ཁྲུས་གསོལ་བྱས་པའི་ཆུ་དང་བུམ་པར་བསྐྱེད་བཟླས་བྱས་པའི་ཆུ་
དང་སྐར་མ་རི་ཥི་འཆར་དུས་ཀྱི་ཆུ་སྟོན་དུས་ཆུ་ ཤ་ཞུགས་པའི་ཆུ་སོགས་ཀྱིས་ལུས་ཐམས་ཅད་
དག་པར་བཀྲུས་ན་ནད་གདོན་སྡིག་སྒྲིབ་ཀུན་བྱང་བར་འགྱུར། ཆུ་གང་ཡང་རུང་བས་ཁྲུས་
བྱས་ན་ཚེ་དང་སྟོབས་དང་དྲོད་དང་མདངས་སོགས་བསྐྱེད་པ་དང༌། ལུས་ཚ་བ་དང་གཡའ་བ་
དང་རྔུལ་བ་སོགས་སེལ་བར་འགྱུར་རོ། ། དེ་ལྟར་ཁྲུས་བྱས་པ་ཡང་དོན་མེད་དུ་མི་འགྲོ་བར་
ཉམས་ལེན་དུ་འཁྱེར་བ་གལ་ཆེ།།
སྨྲས་པ། ཐ་མལ་སྣང་ཞེན་དྲི་མ་དག་བྱའི་ཕྱིར། ། ཐབས་མཁས་སྤྱོད་པའི་རྣམ་གྲངས་
མང་མོད་ཀྱང་། །ཉེས་ཀུན་ཡོངས་སུ་དག་པར་བྱེད་པའི་ཆབ། །མ་བཅོས་རིག་པའི་རྒྱུན་འདི་
ཨེ་མ་མཚར། །
50 མ



རྣལ་འབྱོར་བརྒྱུད་ཀྱི་ཁྲིད་ཡིག་སྤྱོད་ལམ་ལམ་འཁྱེར་བཞུགས། །
བཞི་བ་འགྲོ་འདུག་སྐོར་བའི་རྣལ་འབྱོར་ནི། རྗེ་མི་ལས། འགྲོ་ཞིང་འགྲོ་ཞིང་སྒོམ་ཙ་
ན། །འགྲོ་འདུག་སྐོར་བར་ཤེས་པའི་གདམས་ངག་ཡོད། །ཅེས་གསུངས་པ་ལྟར་སེམས་བསྐྱེད་
ཀྱིས་ཟིན་བཞིན་དུ། སྐུ་གསུང་ཐུགས་ཀྱི་རྟེན་དང་། གཙུག་ལག་ཁང་སོགས་ལ་སྐོར་བ་བྱེད་
པའི་དུས་དང༌། གཞན་ཡང་ཕྱོགས་ཐག་རིང་ཐུང་གང་དུ་འགྲོ་དུས་རང་གི་གཡས་ཕྱོགས་ཀྱི་
ནམ་མཁར་པདྨ་འདབ་མ་སྟོང་ལྡན་གྱི་སྟེང་འཇའ་འོད་ཀྱི་ཀློང་དུ་བླ་མ་ཡི་དམ་སངས་རྒྱས་བྱང་
སེམས་སྐུ་གདུང་རིང་བསྲེལ་མཆོད་རྟེན་གསུང་རབ་མཁའ་འགྲོ་ཆོས་སྐྱོང་དཔག་ཏུ་མེད་པས་
བསྐོར་བའི་ཚུལ་སྐྱབས་འགྲོའི་ཚོགས་ཞིང་ལྟར་གསལ་བཏབ་སྟེ། དེ་དག་རྣམས་ལ་བདག་གིས་
གཙོ་བྱས་འགྲོ་བ་སེམས་ཅན་ཐམས་ཅད་ཀྱིས་སྐོར་བ་བྱེད་པར་བསམ་ལ་ངག་ནས། ན་མོ་རཏྣ་
ཀེ་ཏུ་རཱ་ཛ་ཡ། ཏ་ཐཱ་ག་ཏ་ཡ། ཨརྦ་ཏེ། སམྱཀྑཾ་བུད་དྷ་ཡ། ཏདྱ་ཐཱ། ཨོཾ་རཏྠེ་རདྡྷེ་མ་ཧཱ་
རཏེ་རཏྣ་བི་ཛ་ཡེ་སྭཱ་ཧཱ། ཞེས་པའི་སྔགས་འདི་ལན་གཅིག་བཟླས་ནས་སྐོར་བ་གཅིག་བྱས་ཀྱང་
འབུམ་དུ་འགྱུར། ཁང་པའི་སྒོའམ་སྦྲ་གུར་ཅོག་སྦིས་གང་གི་སྒོར་ཀ་བ་ཞིག་ལ་དར་ཅོག་གམ་སྐུ་
གསུང་ཐུགས་རྟེན་གང་རུང་ཞིག་བཅིངས་ནས་ནམ་སྒོ་ལ་འགྲོ་དུས་དེའི་གཡས་ཕྱོགས་སུ་འབུད།
ཚུར་ལ་འོངས་དུས་གཡོན་ཕྱོགས་ནས་འོང་ན་དེ་ཡང་སྐོར་བར་འགྱུར་རོ། །དེ་ལྟར་སྐོར་བ་བྱས་
པའི་ཕན་ཡོན་ནི། མདོ་ལས། བདེ་གཤེགས་རྣམས་ཀྱི་མཆོད་རྟེན་ལ། ། མི་གང་སྐོར་བ་
བྱས་པ་ཡི། །བསྔགས་པ་བསྐལ་པ་བྱེ་བར་ཡང་། །ཡོངས་སུ་བརྗོད་པར་ག་ལ་ནུས། །ཞེས་
དང༌། སློབ་དཔོན་ཆེན་པོས། དེ་ལྟར་སྐོར་བ་བྱེད་པ་ལ་ཡོན་ཏན་དཔག་ཏུ་མེད་པ་ཡོད་
གསུངས་སོ། །
སྨྲས་པ། རང་བློ་ནང་དུ་སྐོར་བའི་སྐལ་ལྡན་ལ། །འབད་རྩོལ་ཆེན་པོའི་ཐབས་ལ་མ་
ལྟོས་པར། ། ཕྱོགས་རྣམས་ཀུན་ཏུ་འགྲོ་འདུག་མང་ན་ཡང་། ། རྨོངས་པ་ལོ་བརྒྱར་ཉལ་ལས་
ཁྱད་པར་འཕགས། །
ལྔ་བ་བར་ཆད་སེལ་བ་སྲུང་འཁོར་གྱི་རྣལ་འབྱོར་ནི། སྒྲུབ་པ་ལ་འཇུག་པའམ་རྒྱུན་
དུའང་རུང་སྟེ། སྲུང་བའི་འཁོར་ལོ་བསྒོམ་པ་ནི་མཆོག་ཏུ་གཅེས་སོ། །དེ་ལ་ཞི་བ་དང་དྲག་པོ་
གཉིས་ལས། དང་པོ་ནི། རང་ཉིད་ཐུགས་རྗེ་ཆེན་པོ་སྤྱན་རས་གཟིགས་སྐུ་མདོག་དཀར་པོ་
ཞལ་གཅིག་ཕྱག་བཞི་བ་རི་རབ་ཙམ་རང་གནས་པའི་ཡུལ་ཐམས་ཅད་སྐུས་གང་བར་བསྒོམ།
དེ་ཡང་དུས་དང་རྣམ་པ་ཀུན་ཏུ་གཡོ་འགུལ་དང་འཕོ་འགྱུར་མེད་པ་སྣང་ལ་རང་བཞིན་མེད་པར་
བསྒོམ་ལ། དེའི་ཐུགས་ཀར་རིགས་དྲུག་གི་སེམས་ཅན་གདོན་བགེགས་ལན་ཆགས་ཀྱི་བདག་པོ་
ཐམས་ཅད་བཀུགས་ལ་སྙིང་རྗེ་སོགས་ཚད་མེད་བཞི་བསྒོམ་པ་དང་འགྲོ་བ་སེམས་ ཅན་འདི་
རྣམས་ཀྱི་དོན་དུ་བདག་གིས་དམ་པའི་ཆོས་བསྒྲུབ་སྟེ་སངས་རྒྱས་ཐོབ་པར་བྱ་སྙམ་པའི་བྱང་ཆུབ་
- 51 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཀྱི་སེམས་ཡང་དང་ཡང་དུ་བསྒོམ་མོ། ། དེ་ལྟར་བྱས་པས་གདོན་བགེགས་གང་གིས་ཀྱང་བདག་
མཐོང་ཡང་དགའ་བ་དང་མོས་པ་སྐྱེ་ཞིང་གདོན་བགེགས་ལ་སོགས་ཁོ་རང་རྣམས་ཀྱི་དོན་དུ་སྒྲུབ་
པ་བྱེད་པ་ལ་དགའ་བའི་སེམས་ལས་བར་ཆད་བྱེད་མི་སྲིད་པས། འདི་ནི་ཤིན་ཏུ་ཟབ་པའི་མན་
ངག་གོ །གཉིས་པ་དྲག་པོའི་སྲུང་བ་ནི། བདག་ཉིད་པདྨ་དབང་ཆེན་སྐུ་ཆེ་ལ་ཡན་ལག་
རགས་པ་ཁྲོ་ཞིང་རྔམས་པ་གཅིག་ཏུ་བསྒོམ། དེའི་སྤྱི་བོའི་རྟ་མགོ་ནས་རྟ་སྐད་དྲག་པོ་སྟོང་
གསུམ་གང་བར་བཏོན་པས་ལྷ་དང་མཁའ་འགྲོ་ལྷ་སྲིན་སྡེ་བརྒྱད་ཐམས་ཅད་དབང་དུ་བསྡུས་
པར་བསམ་མོ། ། ཡང་ཐེངང་གཅིག་བཏོན་པས་ཐམས་ཅད་བཀའ་དང་དམ་ལ་བཏགས་པར་
བསམ་མོ། ། ཡང་ཐེངས་གཅིག་བཏོན་པས་གདུག་པ་ཅན་ཐམས་ཅད་དམ་ལ་གནས་ཤིང་།།
བར་དུ་གཅོད་པར་བྱེད་པ་ཐམས་ཅད་རྡུལ་ཕྲན་རླུང་གིས་ཁྱེར་བ་ལྟར་གཏོར་བར་བསམ། དེ་
ནས་རང་གི་ཐུགས་ཀ་ནས་ཁྲོ་བོ་དང་བྱ་ཁྱུང་ལྕགས་སྡིག་སོགས་ཁ་བ་བུ་ཡུག་འཚུབ་པ་ལྟར་
འཕྲོས་པས་གདོན་བགེགས་ཐམས་ཅད་སྐྲག་ཅིང་དངངས་ནས་ཕྱིའི་རྒྱ་མཚོ་ཆེན་པོའི་ཕ་རོལ་དུ་
བྲོས་ཤིང་བྱེར་ནས་བསྐྲད་པར་བསམ། ཁྲོ་ཆུང་རྣམས་སླར་འདུས་ཏེ་སྟེང་འོག་ཕྱོགས་མཚམས་
ཐམས་ཅད་ཁྲོ་བོ་དང་ཁྱུང་དང་ལྕགས་སྡིག་དང༌། རྡོ་རྗེ་འཁོར་ལོ་དང་རལ་གྲི་དང༌། དབྱུག་
ཏོ་དང་རྒྱ་གྲམ་ལ་སོགས་པ་མཚོན་ཆ་དང་། འབྱུང་བཞི་ནམ་མཁའ་དང་བཅས་པའི་གུར་
སོགས་ཀྱིས་རིམ་པ་ལྟར་བསྐོར་ཏེ་ བསྐལ་ པའི་རླུང་ཡང་མི་ཐར་བར་ བསམ། ནང་གི་བར་
མཚམས་ཐམས་ཅད་བདག་གི་བ་སྤུའི་བུ་ག་ནས་འཕྲོས་པའི་ཁྲོ་ཆུང་མཚོན་ཆ་ཐོགས་པ་མང་པོ་
སྐར་ལྟར་འཁྱུག་ཅིང་བསྲུང་བར་བསམ། དེ་ལྟར་བསྒོམ་པས་བར་ཆད་ཀྱིས་གཏན་ནས་མི་
ཚུགས་ཏེ་ཤིན་ཏུ་ཟབ་པའི་སྲུང་བའི་རྣལ་འབྱོར་དམ་པའོ། །
སྨྲས་པ། རྣམ་དཀར་དགེ་བའི་ལས་ལ་འབད་པ་དང༌། ། ལོག་སྨོན་བདུད་ཀྱི་བར་ཆད་
མཐའ་དག་ལས། །སྐྱོབ་ཕྱིར་ཞི་དྲག་གཉིས་ཀྱི་སྲུང་རིམ་འདིས། ། མ་རུངས་བགེགས་ཚོགས་
གཡུལ་ལས་རྒྱལ་བར་ངེས། །
དྲུག་པ་འདུག་པའི་རྣལ་འབྱོར་ནི། རང་གང་དུ་འདུག་པའི་ཁང་བ་དེ་ཉིད་ལྷའི་གཞལ་
ཡས་ཁང་དུ་སྒོམ། གདན་པདྨ་ཉི་ཟླའི་གདན་དུ་བསམ། རང་ཡི་དམ་ལྷར་གསལ་བའི་ངང་
ནས་འཁོར་བ་མ་སྟོང་གི་བར་དུ་བཞུགས་པར་བསམ། གཟུགས་སུ་སྣང་བ་ཐམས་ཅད་ཡི་དམ་
ལྷའི་ རང་བཞིན་དུ་ལམ་ལམ་སྒོམ། ཕྱི་འབྱུང་བའི་རང་སྒྲ་ཐམས་ཅད་དང༌། ནང་བཅུད་
སེམས་ཅན་འགྲོ་བའི་སྐད་དུ་གྱུར་པ་ཐམས་ཅད་བཟླས་པ་སྔགས་ཀྱི་རང་སྒྲ་འུར་འུར་གྲགས་པར་
སྒོམ། དྲན་རྟོག་བློའི་འགྱུ་བྱེད་སྤྲོས་པ་ཐམས་ཅད་བདག་མེད་ཅིང་སྟོང་པའི་རང་བཞིན་ཆོས་
ཉིད་སྤྲོས་བྲལ་བདེ་བ་ཆེན་པོའི་རང་མདངས་ལུལ་ཝལ་སྒོམ། ལངས་པའི་ཚེ་སེམས་ཅན་གྱི་
— 52 —



ir
ir
རྣལ་འབྱོར་བརྒྱུད་ཀྱི་ཁྲིད་ཡིག་སྤྱོད་ལམ་ལམ་འཁྱེར་བཞུགས།
དོན་དུ་ལངས་པར་བསམ། དགྱེ་སྒུར་སོགས་འགུལ་སྐྱོད་ཐམས་ཅད་འཁྲུལ་འཁོར་དུ་བསམ།
གོས་དང་རྒྱན་སོགས་བྱིན་གྱིས་བརླབས་ཏེ་ཡི་དམ་ལྷའི་ན་བཟའ་དང་རྒྱན་ཆོས་སུ་མོས་ལ་གྱོན་
དུས་ནམ་ཡང་གཞན་ཕན་གྱི་བསམ་པ་དང་ལྷའི་རྣལ་འབྱོར་གཉིས་དང་མ་བྲལ་བར་བྱའོ། །
སྨྲས་པ། འདུག་ལངས་གཞན་ཕན་བསམ་པས་ཟིན་པ་དང་། ། ལྷ་ཡི་རྣམ་རོལ་དག་ཏུ་
འཁྱེར་ནུས་ན། ། ལེགས་ཚོགས་ཐམས་ཅད་ཡར་ངོའི་ཟླ་བ་ལྟར། ། གོང་ནས་གོང་དུ་འཕེལ་
བའི་ཐབས་འདི་ཟབ། །
བདུན་པ་བཟའ་བཏུང་ཚོགས་ཀྱི་རྣལ་འབྱོར་བསྡུས་པ་ནི། ཐོག་མར་ཐབ་ཏུ་མེ་འབུད་
པའི་དུས་སུ་མེ་ཐབ་མི་དམིགས་པར་སྟོང་པའི་ངང་ལས་ཐབ་ཀྱི་དབུས་སུ་རང་གི་ཡི་དམ་སྐད་
ཅིག་གིས་བསྐྱེད་ལ། བུད་ ཤིང་རྣམས་ལ་བདག་ དང༌ སེམས་ ཅན་ ཐམས་ ཅད་ ཀྱི་ སྡིག་སྒྲིབ་
ཐམས་ཅད་ནག་ཕུང་གིས་བསྡུས་ནས་སིབ་སིབ་ཐིམ་པར་བསམ། ཨོཾ་ཨ༔ ཧཱུྃ་གིས་བྱིན་གྱིས་
བརླབས་ནས་བསྲེག་རྫས་ཀྱི་ཚུལ་བུད་ ཤིང་ཐབ་ཏུ་ཕུལ་ ཏེ་ སྡིག་ སྒྲིབ་ ཐམས་ ཅད་བསྲེག་པར་
བསམ་ལ་མེ་འབུད། མཐར་ཐབ་ཀྱི་ལྷ་མི་དམིགས་པར་བསམ། དངོས་གཞི་རང་ཉིད་ཡི་དམ་
ལྷར་གསལ་བའི། སྣོད་དེ་ཉིད་ཐོད་པ་ཡངས་ཤིང་རྒྱ་ཆེ་བར་བསམ་ལ། ཟས་དེ་ཤ་ལྔ་བདུད་
རྩི་ལྔའི་ངོ་བོ་ཟག་མེད་ཀྱི་ཚོགས་སུ་མོས་ལ། ཨོཾ་ཨ༔ ཧཱུྃ་བརྗོད་ཅིང་བྱིན་གྱིས་བརླབས། དེ་
ནས་རང་གི་མགྲིན་པར་བླ་མ་བཀའ་བརྒྱུད་ཀྱི་ཚོགས་དང་བཅས་པ། སྙིང་གར་ཡི་དམ་ཞི་ཁྲོའི་
ལྷ་ཚོགས། ལྟེ་བར་མཁའ་འགྲོ་ཆོས་སྐྱོང་། གཞན་ཡང་རྩ་གནས་སུ་དཔའ་བོ་མཁའ་འགྲོ་
ཏིལ་གྱི་གང་བུ་ཁ་ཕྱེ་བ་ལྟར་བསྐྱེད་ལ། དེ་རྣམས་ལ་ཚོགས་ཀྱི་འཁོར་ལོ་བསྐོར་བར་བསམ་ལ།
ཨོཾ་ཨཱ༔ ཧཱུྃ་བརྗོད་ཅིང་བཟའོ། ལྷག་མ་ཞིག་རིགས་དྲུག་ལན་ཆགས་ལ་དམིགས་ཏེ་སྦྱིན། དེ་
ནས་རྒྱལ་བ་ཐམས་ཅད་མཉེས་པར་བསམ་ལ་ཚོགས་ཀྱི་བསྔོ་བས་རྒྱས་གདབ་བོ། ། དེས་ཟས་ཐ་
མལ་དུ་མི་འགྲོ་བར་བསོད་ནམས་དཔག་ཏུ་མེད་པ་ཐོབ་བོ། །ལོངས་སྤྱོད་ནོར་སྒྲུབ་ཀྱི་མཆོག་ཏུ་
འགྱུར་རོ། ། རྗེ་མི་ལས། རེས་འགའ་ཟ་ཞིང་ཟ་ཞིང་སྒོམ། ། ཟ་ཞིང་ཟ་ཞིང་སྒོམ་ཙ་ན། །
བཟའ་བཏུང་ཚོགས་འཁོར་དུ་ཤེས་པའི་གདམས་ངག་ཡོད་གསུངས།
སྨྲས་པ། དད་ཟས་གཤིན་ཟས་སྡིག་ཟས་འཛེམ་མེད་དུ། ། སྲེད་པས་སྤྱོད་ཀུན་བུ་ལོན་
ཁུར་བོས་ནོན། ། ཤེས་ལྡན་རྣམས་ཀྱིས་བཟའ་བཏུང་ཚོགས་འཁོར་དུ། ། འཁྱེར་བའི་ཐབས་
ཀྱི་བསགས་སྦྱངས་འདི་ལ་འབོད། །། །
བརྒྱད་པ་ཕྱིར་དོར་བ་ཟག་པ་སྦྱིན་གཏོང་གི་རྣལ་འབྱོར་ནི། རང་ཉིད་འཕགས་པ་སྤྱན་
རས་ གཟིགས་ སུ་ གསལ་བའི་ ཕྱག་ སོར་ དང་ ཞབས་ སོར་རྣམས་ནས་བདུད་ རྩིའི་ རྒྱུན་འོ་མའི་
མདོག་ལྟར་དཀར་ན་ར་ར་བབས་པས་ཡི་དྭགས་ཐམས་ཅད་ཚིམས་ཤིང་མྱོང་གྲོལ་གྱི་རྫས་སུ་གྱུར་
— 53 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
པར་བསམ་ལ། མཆིལ་མ་ལ། ཨོཾ་ཨ་ཤུ་ཨ་ཧ་རི་བྷུ་སཱཧཱ། སྣབས་ལ། ཨོཾ་སིད་ག་ན་ཨ་ཧ་
རི་བྱཱ་སཱཧཱ། ལུད་པ་ལ། ཨོཾ་ཨཱ༔ ཁྲེ་ར་ཨ་ཧ་རི་བྷེ༔ སཱཧཱ། ལུས་ཀྱི་དྲི་མ་ལ། ཨོཾ་མ་ལ་ཨ་ཧ་
རི་བྱཱ་སྭཱཧཱ། དྲི་ཆེན་ལ། ཨོཾ་ བྷི་ཏ་ཧ་རི་བྱཱ་སྭཱཧཱ། དྲི་ཆུ་ལ། ༀ་ནུཉྩ་ཨ་ ཧ་རི་བྱཱ་སྭཱཧཱ།
ཞེས་བརྗོད་ཅིང་ཡི་དྭགས་ཐམས་ཅད་སྡུག་བསྔལ་ལས་གྲོལ་ཏེ་ཟད་མི་ཤེས་པའི་ལོངས་སྤྱོད་ལ་
དབང་པར་བསམ། ཡི་དྭགས་རྣམས་བཟའ་བཏུང་མཁོ་དགུ་དཔག་ཏུ་མེད་པས་ཚིམ་པར་གྱུར་
ཅིག ཅེས་བརྗོད་དེ་སེ་གོལ་གཏོག དེ་ལྟར་བྱས་པས་ཕྱིར་དོར་བའི་ཟག་པ་ཡང་བསོད་
ནམས་ཀྱི་ཚོགས་སུ་འགྱུར་རོ། །
སྨྲས་པ། ལས་ཀྱིས་མི་གཙང་ཙམ་ཡང་སྤྱད་པའི་དབང་། ། མེད་པའི་ཡི་དྭགས་ཉམ་
ཐག་ཐམས་ཅད་ལ། །སྔགས་དང་ཏིང་འཛིན་མཐུ་ལས་ཐོབ་ངེས་པའི། །བསོད་ནམས་ཚོགས་
འདི་ཚེགས་ཆུང་དོན་གྱིས་ཕྱུག །
ཅེས་པ་འདི་ནི་རི་ཁྲོད་པ་དུ་མས་བསྐུལ་ངོར་ཆོས་དབྱིངས་སྟོབས་ལྡན་རྡོ་རྗེས་ས་ག་ཟླ་བའི་ཚེས་ལ་གཡང་
སྟེང་ནས་སྦྱར་བའོ། །
- 54 -



ཆོས་བདུན་ཕན་ཡོན་དང་འདོད་གསོལ་འགྲེལ་བ་བཞུགས།
༄༅། ། ཆོས་བདུན་ཕན་ཡོན་དང་འདོད་གསོལ་འགྲེལ་བ་བཞུགས་སོ། །
Rrir
༄༅། ། ན་མོ་གུ་རུ། འདིར་རྟེན་འབྲེལ་ལུས་ལ་ བསྒྲིགས་ པས་ རྟོགས་པ་སེམས་ལ་་
འཆར་བའི་གནད། ལུས་རྣམ་སྣང་ཆོས་བདུན་བྱས་པའི་ཕན་ཡོན་ནི། རྐང་པ་རྡོ་རྗེའི་སྐྱིལ་
ཀྲུང་ངམ། ཡང་ན་སེམས་དཔའི་སྐྱིལ་ཀྲུང་བཅས་པས་ཐུར་སེལ་གྱི་རླུང་དབུ་མར་ཚུད་ཅིང་
ཕྲག་དོག་ཞི་བ་དང་བར་ཆད་ཀྱིས་མི་ཚུགས། ལག་པ་མཉམ་བཞག་གི་ཕྱག་རྒྱ་ལྟེ་འོག་སོར་
བཞིར་བཅས་པའི་ཆུ་རླུང་དབུ་མར་ཚུད་དེ་ཞེ་སྡང་ཞི། སྒལ་ཚིགས་མདའ་ལྟར་བསྲང་ཞིང་
དཔུང་བ་རྒོད་གཤོག་ ལྟར་བསྒྲེངས་པས་ ས་རླུང་དབུ་མར་ཚུད་དེ་གཏི་མུག་ ཞི། མགྲིན་པ་
བསྲང་ལ་གུག་ཙམ་བྱས་པས་མེ་རླུང་དབུ་མར་ཚུད་དེ་ཆགས་པ་ཞི། མིག་འབྱེད་འཛུམ་རན་
པར་སྣ་རྩེ་ནས་སོར་བཞིའི་ཐད་དུ་བལྟ་བ་དང་ལྕེ་ཡ་རྐན་ལ་སྦྱར་བས་རླུང་གི་རླུང་དབུ་མར་ཚུད་
དེ་ང་རྒྱལ་ཞི་ཤེས་པ་གསལ་ལོ། ། དེ་ལྟར་ལུས་གནད་ཆོས་བདུན་མ་འཆུག་ན་རླུང་དབུ་མར་
ཚུད་པས་རྟོགས་པ་རང་བཞིན་གྱིས་འཆར་རོ། །ལུས་གཡས་སུ་ཡོ་ན་དང་པོ་གསལ་ཉམས་སྐྱེ་སྟེ།
དེ་ནས་ཞེ་སྡང་སྐྱེ་ཞིང་རྒྱལ་བོ་སོགས་གནོད། གཡོན་དུ་ཡོ་ན་དང་པོ་བདེ་ཉམས་སྐྱེ་སྟེ། དེ་
ནས་ཆགས་པ་སྐྱེ་ཞིང་མོ་གདོན་གནོད། མདུན་དུ་གུག་ན་དང་པོ་མི་རྟོག་པའི་ཉམས་སྐྱེ་སྟེ།
རྗེས་ནས་གཏི་མུག་སྐྱེ་ཞིང་ས་བདག་གནོད། ཡིད་མི་དགའ་ཞིང་ སྙིང་རླུང་འཇུག ལུས་
གནད་རྒྱབ་ཏུ་དགྱེ་ན་དང་པོ་སྟོང་ཉམས་སྐྱེ་སྟེ། དེ་ནས་ང་རྒྱལ་སྐྱེ་ཞིང་རྣམ་རྟོག་འཕྲོ་རྒོད་ཆེ་
བ་དང༌། ལུས་སྔོ་སྐམ་དང་དྭངས་མ་འཛག་པ་སོགས་གེགས་འབྱུང་། དེས་ན་ལུས་གནད་མ་
འཆུག་པར་བྱའོ། །
འདོད་པའི་དོན་ལ་གསོལ་བ་འདེབས་པའི་འགྲེལ་བ་ནི། ཕྱོགས་བཅུའི་ཞིང་ཁམས་ཇི་
སྙེད་པ་ན་འདས་པ་དང་མ་བྱོན་པ་དང་། ད་ལྟ་བཞུགས་པ་སོགས་དུས་གསུམ་གྱི་སངས་རྒྱས་
སྲས་དང་བཅས་པ་ཐམས་ཅད་གཅིག་ཏུ་བསྡུས་པའི་ངོ་བོ་ནི་དཔལ་ལྡན་བླ་མ་དམ་པ་ཁྱོད་ལགས་
པས་བདག་སོགས་འགྲོ་བ་སེམས་ཅན་ཐམས་ཅད་འདི་ཕྱི་བར་དོ་ཀུན་ཏུ་ཁྱེད་རང་གཅིག་པུ་
མཁྱེན་མཁྱེན་ཞེས་ནན་ཏན་བསྐྱེད་པ་ཡིན། ཁྱེད་ལ་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་
སེམས་ཅན་ཐམས་ཅད་ལ་མ་བུ་གཅིག་པ་ལྟར་བརྩེ་བའི་ཐུགས་རྗེ་སེམས་ཅན་རེ་རེ་ལ་གང་འདུལ་
གྱི་སྐུ་དང༌ གསུང་གི་མཛད་པ་སྣ་ཚོགས་བསྟན་ནས་འདུལ་བའི་འཕྲིན་ལས། སེམས་ ཅན་
55 —
ao it
is



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྣམས་སྐད་ཅིག་ལ་རྒུད་པ་མཐའ་དག་ལས་བསྐྱབས་ཏེ་སངས་རྒྱས་ཀྱི་སར་འགོད་པའི་ནུས་མཐུ་
སོགས་ཡོན་ཏན་གྱི་ཆ་ཕྲ་མོ་ཙམ་ཡང་བསམ་གྱིས་མི་ཁྱབ་ཅིང་བརྗོད་ཀྱིས་མི་ལང་བ་མངའ་བ་ནི་
ཁྱོད་ རང་གཅིག་པུ་ལགས་པས། བདག་མིང་འདི་ཞེས་བགྱི་བས་ཐོག་དྲངས་པའི་འགྲོ་བ་
སེམས་ཅན་ཐམས་ཅད་ཀྱི་བློ་ནང་བ་སངས་རྒྱས་པའི་ཆོས་སྐྱབས་དམ་པ་དཀོན་མཆོག་གསུམ་ལ་
སྐྱབས་སུ་འགྲོ་ཞིང་དེའི་བསླབ་བྱ་ལ་རྟག་ཏུ་གནས་པར་མགོན་པོ་ཁྱོད་ཀྱི་སྐུ་གསུང་ཐུགས་ཀྱི་གཟི་
བྱིན་མི་བཟད་པས་འདོད་དོན་དེ་བཞིན་དུ་རླབས་པའམ་འགྱུར་བར་མཛད་དུ་གསོལ། ཆོས་
དེ་ཡང་ཐེག་པ་དམན་པའི་ལམ་དུ་མི་འགྲོ་བར་ཐེག་པ་ཆེན་པོའི་ལམ་དུ་འགྲོ་བར་ཁྱེད་ཀྱིས་བྱིན་
གྱིས་བརླབ་ཏུ་གསོལ། ལམ་དེ་ལ་ཡང་རྐྱེན་བཟང་ངན་གང་ལ་བརྟེན་པའི་བར་ཆད་ཀྱི་ཆ་ཕྲ་མོ་
ཙམ་ཡང་མི་འབྱུང་བར་བྱིན་གྱིས་བརླབ་ཏུ་གསོལ། དགྲ་གཉེན་འཁོར་འདས་ཉོན་མོངས་དང༌
ཡེ་ཤེས་སུ་འཛིན་པའི་འཁྲུལ་སྣང་གི་བློ་སྣ་ཕྲ་རགས་འགག་པར་བྱིན་གྱིས་བརླབ་ཏུ་གསོལ། བླ་
མ་བསྟེན་པ་ནས་ཆོས་ཟད་དུ་འཁྱོལ་བའི་བར་གྱི་ཐོས་བསམ་སྒོམ་གསུམ་ཕྱིན་ཅི་ལོག་ཏུ་གྱུར་པའི་
བློ་ངན་པ་མཐའ་དག་འགག་པའམ་མི་སྐྱེ་བར་བྱིན་གྱིས་བརླབ་ཏུ་གསོལ། བླ་མ་བསྟེན་པ་ནས་
ཆོས་ཟད་དུ་འཁྱོལ་བའི་བར་གྱི་ཐོས་བསམ་སྒོམ་གསུམ་གྱི་རྟོགས་པ་ཕྱིན་ཅི་མ་ལོག་པའམ། ཇི་
ལྟ་བ་བཞིན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། འགྲོ་བ་ཐམས་ཅད་བདེ་བ་དང་བདེ་
བའི་རྒྱུ་དང་ལྡན་འདོད་ཀྱི་བྱམས་པ་དང་ལྡན་པར་བྱིན་གྱིས་བརླབ་ཏུ་གསོལ། སྡུག་བསྔལ་
དང་སྡུག་བསྔལ་གྱི་རྒྱུ་དང་བྲལ་འདོད་ཀྱི་སྙིང་རྗེ་དེ་དག་གི་དོན་དུ་སངས་རྒྱས་ཐོབ་འདོད་ཀྱི་
སྨོན་པ་དང་། དེའི་རྒྱུ་བསྒྲུབ་པ་ལ་འཇུག་པ་སྟེ། བྱང་ཆུབ་ཀྱི་སེམས་རིན་པོ་ཆེ་དང་བཅས་པ་
ཁ་ཙམ་དང་བཅོས་མ་ལྟ་བུ་མ་ཡིན་པར་ཤུགས་འབྱུང་འགྱུར་བ་མེད་པ་ཞིག་རྒྱུད་ལ་སྐྱེ་བར་བྱིན་
གྱིས་བརླབ་ཏུ་གསོལ། དོན་ཁྱད་པར་དུ་གྱུར་པ་ཐེག་དགུའི་ཡང་རྩེ་འོད་གསལ་རྫོགས་པ་ཆེན་
པོ་མ་བསྒོམ་རང་གྲོལ་གྱི་ལྟ་བ་གཞན་ལས་ཁྱད་པར་དུ་འཕགས་པས་དེ་ཉིད་ཇི་བཞིན་པ་ཞིག་
རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། སྐབས་འདིར་ཡང་དགོས་སུ་དཔེར་ན་དལ་འབྱོར་
རྙེད་དཀའ་བསྒོམ་པའི་སྐབས་ཡིན་ན། དལ་འབྱོར་རྙེད་དཀའི་རྟོགས་པ་ཁྱད་པར་ཅན་རྒྱུད་
ལ་སྐྱེ་བར་ལྟ་བུ་འཇུག བླ་མ་དག་པ་གཉིས་ལྡན་ཡེ་ཤེས་ཆོས་ཀྱི་སྐུར་བལྟས་ཏེ་གསོལ་བ་བཏབ་
པས་ཆོས་ཉིད་མངོན་སུམ་གྱི་སྣང་བ་འཆར་བར་བྱིན་གྱིས་བརླབ་ཏུ་གསོལ། བླ་མ་ཁ་སྦྱོར་ཡན་
ལག་བདུན་ལྡན་ལོངས་སྤྱོད་རྫོགས་སྐུ་རུ་བལྟས་ཏེ་གསོལ་བ་བཏབ་པས་ཉམས་ཀྱི་སྣང་བ་གོང་དུ་
འཕེལ་བར་བྱིན་གྱིས་བརླབ་ཏུ་གསོལ། བླ་མ་གང་འདུལ་སྣ་ཚོགས་སྤྲུལ་བའི་སྐུ་ལ་གསོལ་བ་
བཏབ་པས་རིག་པ་ཚད་ལ་ཕེབས་པར་བྱིན་གྱིས་བརླབ་ཏུ་གསོལ། དེ་བཞིན་དུ་བླ་མ་སྐུ་བཞི་ཡེ་
ཤེས་ལྔའི་བདག་ཉིད་ངོ་བོ་ཉིད་སྐུར་བལྟས་ཏེ་གསོལ་བ་བཏབ་པས་སྣང་བཞིའི་ཡེ་ཤེས་འཆར་
- 56 -



ཆོས་བདུན་ཕན་ཡོན་དང་འདོད་གསོལ་འགྲེལ་བ་བཞུགས།
བར་བྱིན་གྱིས་བརླབ་ཏུ་གསོལ། གཞན་རྣམས་གོ་སླའོ། །
ཞེས་པ་འདི་ནི་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། །
– 57
—



༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས། །
དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས་སོ། །
༄༅༅། །བླ་མ་དང་གུ་རུ་ཤཱཀྱ་སེངྒེ་དབྱེར་མ་མཆིས་པའི་ཞབས་ལ་གུས་པས་ཕྱག་འཚལ་
ལོ། །འདིར་འོད་གསལ་རྫོགས་པ་ཆེན་པོའི་ཐུན་མོང་གི་སྔོན་འགྲོའི་སྐོར་ལས། དལ་འབྱོར་གྱི་
མི་ལུས་རིན་པོ་ཆེ་རྙེད་པར་དཀའ་བའི་ཁྲིད་ཀྱི་རིམ་པ་ལ་བརྒྱད་ལས། །
དང་པོ་དལ་བ་བརྒྱད་དང་འབྱོར་བ་བཅུའི་སྒོ་ནས་རྙེད་པར་དཀའ་བའི་ཚུལ་བསམ་པ་ལ།
ཐོག་མར་རང་གི་སྤྱི་བོར་སྐྱབས་གནས་ཀུན་འདུས་ཀྱི་ངོ་བོ་བླ་མ་ཡབ་ཡུམ་བསྒོམ་བཞིན་དུ་སྐྱབས་
འགྲོ་དང་སེམས་བསྐྱེད་ལན་གསུམ་རྒྱུད་དང་འདྲེས་ངེས་སུ་བྱས་ཏེ། དུས་གསུམ་སངས་རྒྱས་
ཐམས་ཅད་ཀྱི་ངོ་བོ་བླ་མ་མཁྱེན་ཞེས་གསོལ་འདེབས་ཚར་གཅིག་འདོན། ཁྱད་པར་དུ་རྫོགས་
པ་ཆེན་པོའི་ལྟ་བ་ཁྱད་པར་ཅན་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་པའི་རྗེས་སུ།
ཡང་ དགོས་ སུ་ དལ་ འབྱོར་ རྙེད་དཀའི་ རྟོགས་པ་རྒྱུད་ ལ་ སྐྱེ་ བར་བྱིན་གྱིས་བརླབ་ ཏུ་ གསོལ།
ཞེས་གསོལ་བ་འདེབས། འདི་བཞིན་འོག་མ་ཀུན་ལའང་སྦྱོར། དང་པོ་དལ་བ་བརྒྱད་དང༌
འབྱོར་བ་བཅུ་བསམ་པ་ལ་གཉིས། དང་པོ་ལ་ཡང་བརྒྱུད་ལས། དང་པོ་ནི། བདག་ད་
རེས་དམྱལ་བར་སྐྱེས་ན་ཚ་གྲང་གི་སྡུག་བསྔལ་འཁོར་མོར་སྐད་ཅིག་ཀྱང་དལ་དུ་མེད་པར་བསྐལ་
བ་མང་པོར་སྤྱོད་དགོས་པས་དམ་པའི་ཆོས་བསྒྲུབ་ག་ལ་ནུས། སྐད་ཅིག་ཀྱང་ཡིད་ལ་དྲན་ཁོམ་
མེད་པའི་ཚུལ་དཔེར་ན་རང་གི་ལག་པ་ལྟ་བུ་མེས་ཚིག་པའི་དུས་དང་དགུན་སྒང་རྫ་ཁྲོད་དང་
གངས་ཁྲོད་ལྟ་བུར་འགྲོ་དུས་ཁ་བ་དང་བུ་ཡུག་དྲག་པོ་འཚུབ་པའི་དུས་སུ་དམ་པའི་ཆོས་བྱེད་པ་
ལྟ་ཅི་ཡིད་ལ་ཡང་མི་དྲན། དྲན་ཀྱང་རིང་དུ་མི་གནས། སྡུག་བསྔལ་ཁོ་ན་ལ་ཡིད་རྩེ་གཅིག་ཏུ་
གཏད་པས་དགྲ་འདུལ་གཉེན་སྐྱོང་སོགས་འཇིག་རྟེན་གྱི་བྱ་བ་ཡང་དྲན་པའི་ཁོམ་མེད་པ་བཞིན་
དུ། དམྱལ་བར་སྐྱེས་ན་ཅིའི་ཕྱིར་ཆོས་བྱེད་དུ་ཁོམ། བདག་ད་རེས་གནས་དེར་མ་སྐྱེས་པར་
ལུས་ངག་ཡིད་གསུམ་གྱི་སྡུག་བསྔལ་ཤིན་ཏུ་དྲག་པོ་ཁོ་ནས་དབང་དུ་མ་གྱུར་པར་དལ་བར་གནས་
པ་འདི་ཤིན་ ཏུ་ལེགས་ཞེས་ཡང་ ཡང་བསམ་ཞིང་དལ་ བའི་ རྟེན་ ཐོབ་ པ་ལ་དགའ་ བ་ བསྒོམ།
གཉིས་པ་དེ་བཞིན་དུ་ཡི་དྭགས་སུ་སྐྱེས་ན་བསྐལ་བའི་བར་དུ་ཟས་ཀྱི་དྲི་ཙམ་ཡང་མི་ཚོར་བར་
བཀྲེས་ཤིང་སྐོམ་སྟེ། དཔེར་ན་མེ་ཕུང་ནང་ནས་ཆུའི་ཐིགས་པ་ཅུང་ཟད་ཀྱང་མི་རྙེད་པ་བཞིན་
- 58 -



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
དུ་ཆུ་དང་བརླན་གྱི་ མིང་ཡང་མི་ཚོར་བར་སྐོམ་པའི་མེ་རབ་ཏུ་འབར་བའི་གནས་སུ་སྐྱེས་ན་
བཀྲེས་སྐོམ་གྱི་སྡུག་བསྔལ་ལ་རྒྱུན་དུ་སྤྱོད་པས་དམ་ཆོས་བྱེད་དུ་ག་ལ་ཁོམ། རང་རེ་དེང་སང་
གི་དུས་སུ་ཉིན་ཞག་འགའ་ཙམ་ལ་བཟའ་བཏུང་གང་ཡང་མེད་པར་བསྡད་ན་ལུས་ཉོབ་ཞྭ་འདར་
སྐད་མགོ་དམའ་སེམས་རབ་ཏུ་འཐིབ་པར་འགྱུར། དེ་དུས་ཆོས་མི་དྲན། དྲན་ཀྱང་བྱེད་མི་
ནུས་པས་ཡི་དྭགས་སུ་སྐྱེས་ན་ཆོས་སྒྲུབ་ཁོམ་སྐད་ཅིག་ཀྱང་མེད། ད་རེས་དེར་མ་སྐྱེས་པར་ཆོས་
བྱེད་པ་ལ་ཁོམ་པའི་རྟེན་རྙེད་པ་འདི་རེ་དགའ་སྙམ་དུ་བསམ། གསུམ་པ་དུད་འགྲོར་སྐྱེས་ན།
བྱིང་ན་གནས་པ་རྣམས་མུན་པའི་ཁང་བུར་གཅིག་གིས་གཅིག་མནན་ཏེ་གཡོ་འགུལ་ཅུང་ཟད་
ཙམ་རེ་བྱེད་མི་ནུས་པས་ཆོས་བྱེད་དུ་ག་ལ་ཁོམ། རང་རེ་དེང་དུས་མི་བཅུ་ཙམ་དང་ས་ཁལ་
གཅིག་ཙམ་གྱིས་ཉིན་གཅིག་ཙམ་དུ་མནན་ན་དབུགས་ཀྱང་ཕྱི་ནང་དུ་འདྲེན་མི་ནུས་པས་ཆོས་
བྱེད་ཅི་ལ་ཐུབ། དེ་བཞིན་དུ་དུད་འགྲོ་ཁ་འཐོར་བ་ཡང་མགོན་སྐྱབས་མེད་པར་གཞན་དབང་
ཁོ་ནར་སོང་བ་ལ་མི་ཐེག་པའི་ཁལ་རྒྱུན་དུ་འགེལ་ཞིང་མཐར་གསོད་པ་དང་། ཁ་ཅིག་གཤེད་
མ་བརྒྱས་བསྐོར་པའི་དབུས་ན་ཡོད་པ་ལྟར་དུས་རྒྱུན་དུ་འཇིགས་པ་དང་མ་བྲལ་བའི་སྡུག་བསྔལ་
སོགས། བཀོལ་སྤྱོད་དང་ཕན་ཚུན་འཚེ་བའི་སྡུག་བསྔལ་ལ་སྤྱོད་པ་དང་། གླེན་ཞིང་རྨོངས་
པའི་སྟབས་ཀྱིས་དགེ་བ་དང་སྡིག་པ་གཉིས་ཀྱི་དབྱེ་བ་ཙམ་ཡང་མི་ཤེས་པས་ཆོས་བྱེད་དུ་ག་ལ་
ཁོམ། ད་རེས་དེ་འདྲ་བའི་སྐྱོན་དང་བྲལ་ཞིང་དལ་བའི་རྟེན་ཕུན་སུམ་ཚོགས་པ་ཐོབ་པ་ལ་
དགའ་བ་བསྒོམ། བཞི་བ་ལྷ་ཚེ་རིང་པོ་ནི་བསམ་གཏན་བཞི་བའི་ཏིང་ངེ་འཛིན་ལ་སྙོམས་པར་
ཞུགས་ནས་འདུ་ཤེས་གཞན་མེད་པའི་ལྷ་རྣམས་བསྐལ་བ་འགའ་ལ་ཏིང་ངེ་འཛིན་གྱི་བདེ་བ་དེ་
ལས་མི་གཡོ་བས་ཆོས་བསྒྲུབ་པའི་འདུ་ཤེས་མི་སྐྱེ། དཔེར་ན་ངལ་དུབ་སྣ་ཚོགས་སྤྱད་པའི་རྗེས་
སུ་ཟས་བཅུད་ཅན་གྱིས་ལྟོ་འགྲངས་པར་བྱས་ཏེ་བདེ་བའི་མལ་དུ་ཉལ་ན་ནམ་རིང་པོ་ལ་ཡང་
ཅུང་ཟད་ལས་མ་འགོར་བའི་སྣང་བ་འཆར་ཞིང་། སྐབས་དེར་ཆོས་བསྒྲུབ་པའི་བསམ་པ་མི་སྐྱེ་
སྟེ་རང་འདུག་པའི་གནས་མལ་སོགས་ཀྱི་འདུ་ཤེས་ཡང་མི་འཆར་བ་བཞིན་དུ། བསམ་གཏན་
དང་པོ་དང་། གཉིས་པ་དང་། གསུམ་པ་དང༌། བཞི་བ་སོགས་གཟུགས་ཁམས་ཀྱི་ལྷ་དེ་
དག་རྣམས་དང་གཟུགས་མེད་སྐྱེ་མཆེད་མུ་བཞི་སོགས་འདུ་ཤེས་མེད་པའི་ལྷ་རྣམས་དང་འདོད་
ལྷ་རིགས་དྲུག་སོགས་སོ་སྐྱེས་ཀྱི་ལྷ་རྣམས་ཕུན་སུམ་ཚོགས་པའི་དཔལ་ལ་རྟག་ཏུ་སྤྱོད་པས་ཆོས་
བྱེད་དུ་མི་ཁོམ་སྟེ། དཔེར་ན་སྲིད་འབྱོར་འདོད་ཡོན་གྱི་རྣམ་པ་གང་ཡང་མ་ཚང་པ་མེད་པའི་
རྒྱལ་པོ་སོགས། འདོད་ཡོན་ལ་རྟག་ཏུ་བག་མེད་པར་སྤྱོད་པ་ལས་ཆོས་མི་བྱེད་པ་དང་འདྲ་བས།
ད་རེས་བག་མེད་ཀྱི་ངང་ལ་དུས་བསྐྱལ་བ་མང་པོ་འདའ་བའི་ལྷ་ཚེ་རིང་པོར་མ་སྐྱེས་པས་ང་རེ་
དགའ་སྙམ་དུ་ཡང་ཡང་བསམ། དེ་བཞི་ལ་ཕྱིའི་མི་ཁོམ་པ་བཞིའམ་མི་མ་ཡིན་པའི་མི་ཁོམ་པ་
— 59 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བཞི་ཟེར་རོ། ། ལྔ་བ་ཡུལ་མཐའ་འཁོབ་ནི་དགེ་སློང་ཕ་མ་དགེ་བསྙེན་ཕ་མ་སྟེ་སངས་རྒྱས་ཀྱི་
འཁོར་བཞི་བོ་མི་རྒྱུ་བའི་ཡུལ་ནི། སངས་རྒྱས་ཀྱི་བསྟན་པ་རྒྱུ་འབྲས་ཀྱི་ཐེག་པ་གཉིས་ཀྱི་བཤད་
ཉན་བསྒྲུབ་པ་གང་ཡང་མེད་པའི་མཐའ་འཁོབ་བརྒྱ་དང་རྩ་བརྒྱད་ཡང་འཁོབ་སྟོང་རྩ་བརྒྱད་
སོགས་སུ་སྐྱེས་ན་ཆོས་བསྒྲུབ་པའི་བློ་ཅུང་ཟད་ཀྱང་སྐྱེ་དོན་མེད་དེ། དཔེར་ན་རྒྱ་མི་འགའ་ལ་
བསྟན་པ་ལ་འཇུག་པའི་བློ་ཅུང་ཟད་ཀྱང་མེད་པ་བཞིན་ནོ། ། དེ་ཕྱིར་ད་ལྟ་རང་རེ་དགེ་བའི་
བཤེས་གཉེན་ལས་ཐག་རིང་བ་ཞིག་ཏུ་སྐྱེས་ན་འཇིག་རྟེན་གྱི་བྱ་བས་གཡེང་སྟེ་ཆོས་བྱེད་དུ་མེ་
ཁོམ་པས། ཡུལ་མཐའ་འཁོབ་དུ་སྐྱེས་ན་ཅིའི་ཕྱིར་ཆོས་བསྒྲུབ་པ་ལ་ཁོམ། ད་རེས་དེར་མ་
སྐྱེས་ཤིང་དལ་བའི་རྟེན་ཐོབ་པ་ལ་སྙིང་ནས་དགའ་བ་ཡང་ཡང་བསྒོམ། དྲུག་པ་ལོག་ལྟ་ཅན་ནི།
སྐྱེ་བ་སྔོན་མ་དང་ཕྱི་མ་ལས་དགེ་བ་ལ་འབྲས་བུ་བདེ་བ་མི་དགེ་བ་ལ་འབྲས་བུ་སྡུག་བསྔལ་སོགས་
འབྱུང་བ་མི་བདེན་པར་བལྟ་བ་དང་དཀོན་མཆོག་གསུམ་སོགས་མྱ་ངན་ལས་འདས་པའི་ཆོས་
ཐམས་ཅད་ལ་ཡིད་ཆེས་ཅུང་ཟད་ཀྱང་མེད་པས་ཕྱི་རོལ་མུ་སྟེགས་པ་དང༌། དེ་དང་བསམ་པ་
ཕྱོགས་མཐུན་པ་ཟ་ལར་མུ་སྟེགས་པ་དང་། ཕྱི་བོན་ལ་སོགས་པའི་སྐལ་བ་ངན་པར་སྐྱེས་ན་
རང་རྒྱུད་ལོག་ལྟས་བསླད་པས་དམ་པའི་ཆོས་བྱེད་དུ་མི་ཁོམ། དཔེར་ན་བོད་དུ་སྐྱེས་ཀྱང་བླ་མ་
དམ་པའི་རྣམ་ཐར་གཟུངས་སྔགས་ཀྱི་ཕན་ཡོན་སོགས་ལ་བདེན་པར་མི་འཛིན་པར་ཆོས་བྱེད་པ་
ཀུན་ལ་སྡུག་བསྔལ་འདི་དང་འདི་འདྲ་བ་འབྱུང་ངོ་ཞེས་ཞིབ་ཏུ་བསམ་ཞིང་ཀུན་ལ་སྒྲོག་པའི་མི་
དེ་ལྟ་བུས་དམ་པའི་ཆོས་རྣམ་དག་བསྒྲུབ་མི་ནུས་པ་བཞིན་དུ་མི་ཡིན་ཡང་ལོག་ལྟ་ཅན་དུ་སྐྱེས་ན་
ཆོས་བྱེད་ག་ལ་ནུས། ད་རེས་དེ་འདྲའི་སྐྱོན་དང་བྲལ་ཞིང་ཆོས་བསྒྲུབ་པའི་རྟེན་དུ་རུང་བ་ལ་
དགའ་བ་བསྒོམ། བདུན་པ་མུན་པའི་བསྐལ་བ་ནི། ད་རེས་ཀྱི་བསྐལ་བ་འདི་ལ་སངས་རྒྱས་
སྟོང་རྩ་གཉིས་བྱོན་ནས། འགྲོ་བ་རྣམས་ཀྱི་མ་རིག་པའི་མུན་པ་སངས་པར་བྱེད་པའི་སྒྲོན་མེའི་
བསྐལ་བ་བཟང་པོ་ཟེར། དེའི་རྗེས་སུ་བསྐལ་བ་མང་པོ་ལ་འཇིག་རྟེན་གྱི་ཁམས་འདི་དག་ཏུ་
སངས་རྒྱས་ཟེར་བའི་སྒྲ་ཙམ་ཡང་མི་གྲགས། དེ་བཞིན་དུ་སྟོན་པ་མེད་པས་དེས་བསྟན་པ་དམ་
པའི་ཆོས་ཀྱི་སྒྲ་ཙམ་ཡང་མི་གྲགས། དེ་མ་གྲགས་པས་ཉམས་སུ་ལེན་པའི་དགེ་འདུན་གྱི་སྒྲ་ཙམ་
ཡང་མི་གྲགས་པའི་དུས་དེར་དཀོན་མཆོག་གསུམ་གྱི་མིང་ཙམ་ཡང་མེད་པས། ལས་དཀར་པོ་
དགེ་བ་དང་སྡིག་པ་ངོ་མི་ཤེས། ཅུང་ཟད་ཙམ་ཤེས་ཀྱང་སངས་རྒྱས་ཀྱི་བསྟན་པ་མེད་པའི་
སྟབས་ཀྱིས་དམ་པའི་ཆོས་བསྒྲུབ་པའི་བློ་གཏན་ནས་མི་སྐྱེ། དཔེར་ན་དེང་སང་གི་དུས་སུ་
བསྟན་པ་ཡོད་བཞིན་དུ་སྐྱེ་བོ་མང་པོ་དགྲ་འདུལ་དང་གཉེན་སྐྱོང་ཁོ་ནས་གཡེང་སྟེ་ཆོས་བྱེད་དུ་
མི་ཁོམ་པས་མུན་པའི་བསྐལ་བར་སྐྱེས་ན་ཅི་ལ་ཁོམ། བདག་ད་རེས་དེར་མ་སྐྱེས་པ་ལ་དགའ་
བ་ཡང་ཡང་བསྒོམ། བརྒྱད་པ་ལྐུགས་པ་ནི། ཡིད་རབ་ཏུ་གླེན་ཞིང་ལྕེའི་དབང་པོ་སོགས་མ་
- 60 -



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
ཚང་པའི་སྟབས་ཀྱིས་ཚིག་དང་དོན་གྱི་བརྡའ་ཚུལ་བཞིན་དུ་མི་གོ་ཞིང་། ཅུང་ཟད་རེ་གོ་བ་
ཡང་དེ་བཞིན་དུ་སྨྲ་མི་ནུས་པའི་མི་ཞིག་ཏུ་སྐྱེས་ན་འཇིག་རྟེན་གྱི་གཏམ་ཡང་སྨྲ་མི་ཤེས་པར་དུད་
འགྲོ་དང་ཁྱད་འགའ་མེད་པའི་སྟབས་ཀྱིས་ཆོས་ཀྱི་ཡིག་འབྲུ་འགའ་ཙམ་གྱི་ཚིག་ཀྱང་བཀླག་པའི་
སྐལ་བ་མེད་པས་ཆོས་རྣམ་དག་བསྒྲུབ་ཏུ་ག་ལ་ཁོམ། དཔེར་ན་ཤེས་རབ་ཆུང་ཞིང་ལྕེ་དབང་
ཅུང་ཟད་རེ་བུལ་བ་རྣམས་ཀྱིས་ཀྱང་དམ་པའི་ཆོས་ལ་ཐོས་བསམ་སྒོམ་གསུམ་ཡང་དག་པར་བྱེད་
མི་ནུས། ད་རེས་དེ་འདྲའི་སྐྱོན་དང་བྲལ་ཞིང་རྟེན་བཟང་པོ་ཐོབ་པ་ལ་སྙིང་ནས་དགའ་བ་ཡང་
ཡང་བསྒོམ་དགོས། དེ་བཞི་ལ་ནང་གི་མི་ཁོམ་པ་བཞིའམ་མིའི་མི་ཁོམ་པ་བཞི་ཟེར། དེ་ལྟར་
རང་རྒྱུད་རྟེན་གྱི་སྒོ་ནས་ཆོས་བྱེད་དུ་མི་ཁོམ་པའི་གནས་བརྒྱད་དུ་ད་རེས་མ་སྐྱེས་པ་ལ་ཁོམ་པ་
ཞེས་བྱ་སྟེ་ཆོས་བྱེད་པའི་སྐབས་ཡོད་པས་དལ་བའི་སྒྲ་ཞུགས་པའོ། ། སླད་ནས་འདི་འདྲ་བའི་
དལ་བ་བརྒྱད་ཚང་པའི་རྟེན་བཟང་ཤིན་ཏུ་རྙེད་པར་དཀའ་བས་ད་རེས་ཆོས་ལ་མ་འབད་ན།
ལས་ཀྱི་དབང་གིས་ནད་གདོན་གང་རུང་གི་རྐྱེན་གྱིས་ལྕེ་ལྐུགས་པ་དང་། དཀོར་སྒྲིབ་དང་དམ་
ཚིག་ཉམས་ཆག་སོགས་ཀྱིས་བསྒྲིབས་ཏེ་ལྟ་བ་ལོག་པ་ཡང་རྒྱུད་ལ་ནམ་སྐྱེ་ཆ་མེད། དེ་རིང་དལ་
བ་བརྒྱད་ཚང་པའི་རྟེན་ཡིན་ཀྱང་གློ་བུར་དུ་ཤི་ན་སང་ཉིན་ནས་དམྱལ་བ་སོགས་མི་ཁོམ་པའི་
རྟེན་དུ་འགྱུར་བས་སང་ལས་ཀྱང་དེ་རིང་ལ་དལ་བའི་རྟེན་འདི་ལ་སྙིང་པོ་ལེན་འདོད་ཀྱི་བློ་རྐྱེན་
གང་གིས་ཀྱང་བཟློག་ཏུ་མེད་པ་ཞིག་མ་སྐྱེས་ཀྱི་བར་དུ་བསྒོམ་པར་བྱའོ། ། ཞར་ལ་འཕྲལ་བྱུང་
རྐྱེན་དང་རིས་ཆད་བློའི་མི་ཁོམ་པ་བརྒྱད་ཚན་གཉིས་པོ་འདི་ཤིན་ཏུའང་འབྱུང་སླ་བ་ཡིན་པས།
འདི་དག་ལ་བླང་དོར་ཞིབ་ཏུ་མ་བགྱིས་ན་མི་ཁོམ་པ་བརྒྱད་དུ་མ་སྐྱེས་པའི་དལ་བའི་ངོ་བོ་ཙམ་
ཐོབ་ཀྱང་ཆོས་ཀྱི་བྱ་བ་ལ་མི་ཁོམ་པའི་གནས་ཡིན་པས། མི་ཚེ་སོས་དལ་དུ་རྒྱས་པའི་དལ་བ་
ཙམ་པོ་བ་ཉིད་དུ་རིག་པར་བྱའོ། ། དེའི་ཕྱིར་ཀུན་མཁྱེན་ཆེན་པོའི་ཡིད་བཞིན་མཛོད་ཀྱི་འགྲེལ་
བ་པདྨ་དཀར་པོ་ལས་གསུངས་པ་བཞིན་དུ། འཕྲལ་བྱུང་རྐྱེན་གྱིས་མི་ཁོམ་པ་བརྒྱད་བསམ་
པའི་ཚུལ་ནི། དུག་ལྔ་ཤིན་ཏུ་རགས་པའི་རྐྱེན་གྱིས་རང་གི་རྒྱུད་དུས་རྟག་ཏུ་འཁྲུག་པ་རྣམས་
ཀྱིས་ཆོས་བྱེད་དུ་མི་ཁོམ་སྟེ། མི་ཞེ་སྡང་ཅན་འགའ་རེས་ཐམས་ཅད་དགྲར་བླངས་ནས་གནོད་
སེམས་རབ་ཏུ་འཁྲུག་པ་རྣམས་དང༌། འདོད་ཆགས་ཅན་འགའ་རེས་གཞན་གྱི་ཆུང་མ་དང་
ནོར་རྫས་ལ་བརྣབ་ཅིང་ཉིན་མཚན་ཀུན་ཏུ་དེའི་བསམ་པ་དང་སྦྱོར་བ་ལ་འབད་པར་བྱེད་པས་
ཆོས་བྱེད་དུ་མི་ཁོམ། གཏི་མུག་ཅན་གྱིས་མཚན་མོ་ཐམས་ཅད་དང་ཉིན་མོ་ཡང་མལ་དང་གོས་
སོགས་དྲོ་བར་བྱས་ཏེ་གཉིད་ཀྱི་དབང་དུ་བཏང་ནས་འདུག་པ་རྣམས་ལ་ཆོས་བྱེད་ཁོམ་འགའ་
ཙམ་མ་མཆིས། དེ་བཞིན་དུ་རང་མཐོང་གི་ང་རྒྱལ་དང་། གཞན་གྱི་དཔལ་ལ་འཁུ་བའི་ཕྲག་
དོག་ཅན་རྣམས་ཀྱིས་ཆོས་རྣམ་དག་བྱེད་དུ་གཏན་ནས་མི་ཁོམ། གལ་ཏེ་ཅུང་ཟད་རེ་བྱས་པ་
- 61 ག



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཡང་ཚེ་འདི་ཤ་སྟག་ཏུ་འགྲོ་བས་དུག་ལྔའི་རྐྱེན་དབང་དུ་མི་འགྲོ་བ་གལ་ཆེ། འཇིག་རྟེན་གྱི་བྱ་
བ་རང་དོན་བསོག་འཇོག་སོགས་མི་ཤེས་པའི་བླུན་པོ་དུད་འགྲོ་ལྟ་བུ། ཆོས་ཀྱི་བྱ་བ་ཆོས་སྤྱོད་
བཅུ་སོགས་ལ་བག་ཆགས་ཅུང་ཟད་ཀྱང་མེད་པའི་རྨོངས་པ་རྣམས་སྡིག་པའི་གྲོགས་པོའི་དབང་
ཁོ་ནར་སོང་ནས་ཆོས་བྱེད་དུ་མི་ཁོམ་པས་སྡིག་གྲོགས་ངན་པའི་རྐྱེན་དབང་དུ་མི་འགྲོ་བ་གལ་ཆེ།
ལྟ་བ་དང་སྤྱོད་པ་ཕྱིན་ཅི་ལོག་པའི་ལམ་ནོར་བའི་བདུད་ཀྱིས་ཟིན་པ་རྣམས་བདུད་དབང་དུ་སོང་
ནས་ཆོས་བྱེད་དུ་མི་ཁོམ་པས་བར་ཆད་རྐྱེན་གྱི་དབང་དུ་མི་འགྲོ་བ་གལ་ཆེ། ཆོས་ལ་སློབ་པར་
འདོད་ཀྱང་བརྩོན་འགྲུས་མེད་པའི་ལེ་ལོ་ཅན་རྣམས་ཀྱིས་སང་བྱ་དང་གནངས་བྱའི་ངང་ལ་ལོ་
དང་ཟླ་བ་འདའ་བས་ཆོས་བྱེད་དུ་མི་ཁོམ་པས་ལེ་ལོས་རྐྱེན་དབང་དུ་མི་གཏོང་བར་བརྩོན་འགྲུས་
རྩོམ་པ་གལ་ཆེ། བརྩོན་ཀྱང་ཡོན་ཏན་མི་སྐྱེ་བར་སྡིག་པ་དང་སྒྲིབ་པས་བསྒྲིབས་ཤིང་ལས་ངན་
གྱི་འབྲས་བུ་མི་འདོད་པའི་རྐྱེན་ངན་དུ་མའི་མཚོ་རྡོལ་བ་ལྟ་བུ་རྣམས་ཆོས་བྱེད་དུ་མི་ཁོམ་པས་
ལས་ངན་གྱི་དབང་དུ་རང་མི་འགྲོ་བ་གལ་ཆེ། ཉིན་གཅིག་ཀྱང་བདེ་བར་འདུག་པའི་རང་
དབང་མེད་པའི་བྲན་གྱི་རིགས་རྣམས་དོན་མེད་གཞན་དབང་ཁོ་ནར་སོང་ནས་ཆོས་བྱེད་དུ་མི་
ཁོམ་པས་གཞན་དབང་གི་རྐྱེན་གྱིས་མི་འཕྲོག་པར་རང་དབང་རང་གིས་ཆོད་པ་གལ་ཆེ། ཚེ་
འདིའི་ལྟོ་གོས་ཉུང་བ་དང་ནད་སོགས་ལ་འཇིགས་ནས་ཆོས་སྒོར་ཞུགས་ཏེ་ཐོས་པ་སོགས་བྱས་
ཀྱང་སྔོན་གྱི་བག་ཆགས་རྙིང་བས་ཆོས་མིན་སྤྱོད་པ་ལས་ཆོས་རྣམ་དག་བྱེད་དུ་མི་ཁོམ་པས་རྐྱེན་
དེའི་དབང་དུ་མི་འགྲོ་བ་གལ་ཆེ། ཕྱི་ལྟར་ཆོས་དང་མཐུན་པ་ལྟར་བཅོས་ནས་རྙེད་པ་དང་
བཀུར་བསྟི་སྙན་གྲགས་འདོད་དེ་དབང་ལུང་མཆོད་སྦྱིན་སོགས་བྱེད་པའི་གཟུགས་ཅན་རྣམས་
ཀྱིས་ཆོས་རྣམ་དག་བྱེད་དུ་མི་ཁོམ་པས་རྐྱེན་དེའི་དབང་དུ་ཡང་མི་འགྲོ་བ་གལ་ཆེ། རྐྱེན་བརྒྱད་
པོ་དེ་གང་རུང་ཞིག་གི་དབང་དུ་གྱུར་ཀྱང་ཐར་ལམ་ལ་ལས་འབྲེལ་མེད་པས་དལ་བ་ཆུད་གསོན་
པའི་ཕྱིར་ཆོས་བསྒྲུབ་པའི་གནས་སུ་མི་ཁོམ་པས་དུས་ནམ་ཡང་རྐྱེན་དེ་བརྒྱད་དང་བྲལ་བའི་
ཐབས་ལ་འབད་པ་གལ་ཆེའོ། །རིས་ཆད་བློ་ཡི་མི་ཁོམ་པ་བརྒྱད་ནི། ཚེ་འདིའི་རྫས་ཡོ་བྱད་བུ་
ནོར་ གཉེན་འདུན་ལ་སོགས་པའི་ ཕྱོགས་ལ་ཤིན་ཏུ་ཞེན་ཞིང་ཆགས་ཏེ་འཆིང་བ་དམ་པོས་་་་
བཅིངས་པ་དེས་ཆོས་བྱེད་དུ་མི་ཁོམ་པས་གང་ལ་ཡང་ཞེན་ཆགས་མེད་པ་གལ་ཆེ། རང་རྒྱུད་
ངན་པས་མི་གཞི་ཏིལ་འབྲུ་ཙམ་ཡང་མེད་པར་རང་ཚུགས་ཆེ་ཞིང་ཀུན་སྤྱོད་ཤིན་ཏུ་ངན་པ་ལ་
གཞན་སུས་ཀྱང་སྐྱེད་འདོན་དུ་མེད་པའི་མི་རྣམས་ཆོས་རྣམ་དག་བྱེད་དུ་མི་ཁོམ་པས་རང་ཚུགས་
དོར་ཏེ་དམ་པའི་རྣམ་ཐར་ལ་སློབ་པ་གལ་ཆེ། ངན་སོང་དང་འཁོར་བའི་སྡུག་བསྔལ་བཤད་ན་
མི་སྐྲག་པ་དང་ཚེ་འདིའི་སྡུག་བསྔལ་ཇི་ལྟ་བུ་མྱངས་ཀྱང་སྐྲག་པ་དང་སུན་པའི་བློ་གཏན་ནས་མི་
སྐྱེ་བ་རྣམས་ཀྱིས་ཆོས་བྱེད་དུ་མི་ཁོམ་པས་འཁོར་བ་དང་ངན་སོང་གི་སྡུག་བསྔལ་ལས་ངེས་པར་
- 62 -



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
འབྱུང་འདོད་ཀྱི་བློ་སྐྱེ་བ་གལ་ཆེ། བླ་མ་དཀོན་མཆོག་གི་ཡོན་ཏན་མཐོང་བ་དང་བའི་དད་པ།
ལས་འབྲས་ལ་ཡིད་ཆེས་ཀྱི་དད་པ་སོགས་ཆོས་སྣང་བའི་སྒོ་དད་པ་ཏིལ་འབྲུ་ཙམ་ཡང་མེད་ན་
ཆོས་བྱེད་དུ་མི་ཁོམ་པས་དག་སྣང་དང་དད་པ་གལ་ཆེ། རྟག་ཏུ་མི་དགེ་སྡིག་པའི་ལས་ལ་སྤྱོད་
པ་ལ་དགའ་བ་རྔོན་པ་དང་བཤན་པ་ལྟ་བུ་སྒོ་གསུམ་ཉེ་བར་མ་ཞིག་པ་རྣམས་ཀྱིས་ཆོས་བྱེད་དུ་མི་
ཁོམ་པས་མི་དགེ་བའི་བྱ་བ་ཐམས་ཅད་སྤངས་པ་གལ་ཆེ། ལེགས་པའི་ཡོན་ཏན་དང་དཀར་པོ་
དགེ་བ་དམ་པའི་ཆོས་ལ་སློབ་འདོད་ཀྱི་སྣང་བ་ཅུང་ཟད་མེད་པར་ཁྱིའི་མདུན་དུ་རྩ་བཞག་པ་ལྟ་
བུའི་མི་རྣམས་ཀྱིས་ཆོས་བྱེད་དུ་མི་ཁོམ་པས་ལེགས་པའི་བྱ་བ་ཐམས་ཅད་ལ་སློབ་པ་གལ་ཆེ།
ཐུན་མོང་གི་ཐེག་པ་ལ་ཞུགས་ནས་སོ་ཐར་དང་བྱང་སེམས་ཀྱི་སྡོམ་པ་ རལ་བ་རྣམས་ངན་སོང་
ལས་འགྲོ་ས་མེད་པ་དང་ཆོས་ལས་རིང་བའི་སྟབས་ཀྱིས་ཆོས་བྱེད་དུ་མི་ཁོམ་པས་ཁས་བླངས་པའི་
ཚུལ་ཁྲིམས་བསྲུང་བ་གལ་ཆེ། གསང་སྔགས་ཀྱི་ཐེག་པ་ལ་ཞུགས་ནས་བླ་མ་དང་མཆེད་གྲོགས་
སོགས་ཀྱི་དམ་ཚིག་ལས་འདས་ཏེ་སོར་མ་ཆུད་པ་རྣམས་ནི་རྡོ་རྗེ་དམྱལ་བ་ལས་འགྲོ་ས་མེད་ཅིང་
དངོས་གྲུབ་ཀྱི་སྐལ་བ་ཆད་པས་ཆོས་བྱེད་དུ་མི་ཁོམ་པས་དངོས་གྲུབ་ཀྱི་རྩ་བ་དམ་ཚིག་བསྲུང་བ་
གལ་ཆེ། བརྒྱད་པོ་འདིའི་ནང་ནས་གང་རུང་ཞིག་རང་རྒྱུད་ལ་ལྡན་ཡང་ཆོས་ལས་རིང་ཞིང་
ཐར་བའི་སྒྲོན་མེ་ནུབ་པར་འགྱུར་བས་བླང་དོར་ལ་མི་རྨོངས་པ་གལ་ཆེའོ། ། དེ་ལྟར་མི་ཁོམ་
པའི་རྣམ་གྲངས་བརྒྱད་དམ་ཉེར་བཞི་བོ་དེ་དག་ཐམས་ཅད་དང་བྲལ་བའི་རྟེན་ཤིན་ཏུ་རྙེད་པར་
དཀའ་བའི་ཚུལ་ཡང་ཡང་བསམ་ཞིང་། རང་ཉིད་ལ་དལ་བའི་རྟེན་འདོག་རུང་ངམ་མི་རུང་
ཞིབ་ཏུ་བསམ་ཞིང་མི་རུང་ན་ཐར་བ་དང་ཐམས་ཅད་མཁྱེན་པའི་གོ་འཕང་བསྒྲུབ་པའི་ཆོས་ཡོང་
མི་ཡོང་ལ་བསམ་ཞིང་། མི་ཡོང་ན་འཁོར་བ་ངན་སོང་གི་སྡུག་བསྔལ་རྒྱུན་ཆད་མེད་པར་མྱོང་
དགོས་པས། ཆོས་དང་འགལ་བའི་རྩ་བ་འཕྲལ་བྱུང་དང་རིས་ཆད་བློ་ཡི་མི་ཁོམ་པ་བརྒྱད་ཚན་
གཉིས་པོ་འདི་དང་འབྲལ་བའི་ཐབས་ལ་འབད་དགོས་ཤིང་དལ་བའི་རྟེན་དུ་འབོད་རུང་བ་ཞིག་
ཅི་ནས་ཀྱང་བྱེད་དགོས་སྙམ་པའི་བསམ་པ་ཤུགས་དྲག་པ་མ་སྐྱེས་ཀྱི་བར་དུ་ཡང་ཡང་བསྒོམ་
དགོས་སོ། ། རྗེ་མི་ལའི་ཞལ་ནས། མི་ཁོམ་བརྒྱད་པོ་སྤངས་པ་ཡི། ། དལ་འབྱོར་ཚང་པའི་
མི་ལུས་དཀའ། ། ཞེས་དང༌། སྙིང་རྗེ་པདྨ་དཀར་པོ་ལས། མི་ཁོམ་པ་བརྒྱད་སྤངས་ཏེ་དལ་
བ་ཕུན་སུམ་ཚོགས་པ་ཐོབ་པ་ནི་བརྒྱ་ལམ་དུ་ཟད་པས་ན། བག་ཡོད་པའི་བརྩོན་འགྲུས་ལེགས་
པར་རྩོམ་པར་གྱིས་ཤིག ཅེས་གསུངས་སོ། །གཉིས་པ་འབྱོར་བ་བཅུ་ལ་གཉིས་ལས། དང་
པོ་རང་འབྱོར་ལྔ་ནི་བསླབ་བཏུས་ལས། མི་ཉིད་དབུས་སྐྱེས་དབང་པོ་ཚང་། ། ལས་མཐའ་མ་
ལོག་བསྟན་ལ་དད། །འདི་ལྔ་རང་གི་འབྱོར་བ་ཡིན། ། ཞེས་གསུངས་པས། དམ་པའི་ཆོས་
བསྒྲུབ་པ་ལ་རང་ལ་བརྟེན་པའི་མཐུན་རྐྱེན་རང་འབྱོར་ལྔ་ཚང་དགོས་པས། དང་པོ་ནི་མི་ལུས་
= 63 ཡ



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
l /
9? J]
i
ar ir
མ་ཐོབ་ན་ཆོས་དང་མི་མཇལ་བའི་ཚུལ་ནི། སྤྱོད་འཇུག་ལས། མི་ཡི་གྲུ་ལ་བརྟེན་ནས་ནི། །
སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱིས་ནས་རྙེད་དཀའ་བས། །རྨོངས་པ་དུས་སུ་གཉིད་
མ་ལོག ། ཅེས་དང་། ལྷ་རྣམས་འཆི་བའི་ཚེ་ལྷ་གཞན་གྱིས་ཁྱེད་བདེ་འགྲོར་སྐྱེ་བར་གྱུར་ཅིག་
ཅེས་ཟེར་བས། བདེ་འགྲོ་ནི་མིའི་འགྲོ་བ་ཡིན་པས་མིའི་ལུས་རྟེན་ལ་ལྷ་རྣམས་ཀྱིས་ཀྱང་སྨོན་
པའི་གནས་ཡིན། མི་ལ་ཡང་གླིང་བཞི་དང་གླིང་ཕྲན་བརྒྱད་ཡོད་ཀྱང་། འཛམ་བུ་གླིང་བ་
དང་རྔ་ཡབ་གཉིས་མ་གཏོགས་གླིང་གཞན་པ་རྣམས་སུ་དམ་ཆོས་རྣམ་དག་སྒྲུབ་པའི་རྟེན་དུ་མི་
རུང་བའི་ཚུལ། སྡོམ་འབྱུང་ལས། གླིང་གསུམ་པོ་ཡི་མི་རྣམས་ནི། ། ལོངས་སྤྱོད་ཆེན་པོས་
ཡང་དག་འཚོ། །རྣམ་རྟོག་མེད་ཅིང་རྣམ་དཔྱོད་མེད། །བླུན་རྨོངས་བྱེ་བྲག་མི་ཕྱེད་པའོ། །
ཞེས་གསུངས་པས། གཟུགས་དང་ལོངས་སྤྱོད་ལ་འབྱོར་དབུལ་སོགས་དེ་ཙམ་མེད་པ་དང༌། །
ཁྱད་པར་མངལ་སྐྱེས་མ་ཡིན་པའི་སྟབས་ཀྱིས་བླ་མེད་རྡོ་རྗེ་ཐེག་པ་བསྒྲུབ་པའི་རྟེན་དུ་མི་རུང་སྟེ།
པདྨ་བཀའ་ཐང་ལས། ཤར་གྱི་ལུས་འཕགས་འགྲོ་ཀུན་བརྫུས་ཏེ་སྐྱེས༔ ནུབ་ཀྱི་བ་ལང་སྤྱོད་
པ་སྒོང་ལས་སྐྱེས༔ བྱང་གི་སྒྲ་མི་སྙན་པ་དྲོད་གཤེར་སྐྱེས༔ ཞེས་དང་། དེ་ཉིད་ལས།
ལྷོ་ཡི་འཛམ་བུ་གླིང་བ་མངལ་ལས་སྐྱེས༔ ཞེས་འཛམ་བུ་གླིང་བ་མངལ་ལས་སྐྱེས་པས་ས་ཆུ་མེ་
རླུང་རྩ་དང་ཐིག་ལེ་སྟེ་ཁམས་དྲུག་དང་ལྡན་པའི་རྟེན་འདི་ལ་བརྟེན་ནས་བསྐྱེད་རྫོགས་ཟུང་
འཇུག་གི་སྒོ་ནས་ཉམས་སུ་བླངས་ན་ཚེ་གཅིག་ལུས་གཅིག་ལ་རྡོ་རྗེ་འཆང་གི་གོ་འཕང་ཐོབ་པར་
འགྱུར་བའི་ཁྱད་པར་ཆེ་སྟེ། ལྷ་ལྕམ་མནྡ་ར་བས། གླིང་ཉམས་གླིང་ཆེན་གླིང་ཆུང་མ་སྐྱེས་
ཤིང༔ གླིང་ནི་མ་ཉམས་འཛམ་བུའི་གླིང་དུ་སྐྱེས༔ ཞེས་གསུངས་སོ། ། གཞན་ཡང་
འཛམ་གླིང་ལས་ཀྱི་ས་བ་ཡིན་པས་ཚེ་སྟོད་ལ་བྱས་པའི་ལས་ཚེ་སྨད་ལ་སྨིན་ནུས་ཏེ། སྡོམ་
འབྱུང་ལས། འཛམ་བུའི་གླིང་རྣམས་ལས་སྐྱེས་པས། ། ལས་ཀྱི་ས་བར་རབ་ཏུ་གྲགས། །
ཞེས་གསུངས་པས། ད་རེས་འཛམ་བུ་གླིང་བའི་མི་ལུས་རྣམ་དག་ཡིད་བཞིན་གྱི་ནོར་བུ་ལས་
ལྷག་པའི་རྟེན་ཕོ་མོ་གང་རུང་གི་མཚན་མ་མ་ཉམས་པར་སྐྱེས་པས་ལུས་འདི་གཞན་ལས་ཁྱད་པར་
དུ་འཕགས་ཤིང་རྟེན་ཕྱིན་ཆད་རྙེད་དཀའ་བའི་ཚུལ་དང་། རྙེད་ན་དོན་ཆེ་ཞིང་རྙེད་པ་འདི་ལ་
ད་ལྟ་ནས་སྙིང་པོ་རྣམ་དག་ལེན་སྙམ་པའི་བསམ་པ་མི་འགྱུར་བ་ཞིག་མ་སྐྱེས་ཀྱི་བར་དུ་ཡང་དང་
ཡང་དུ་བསྒོམ་དགོས་སོ། །གཉིས་པ་ཡུལ་གྱི་འབྱོར་བ་ནི། མི་ལུས་ཐོབ་ཀྱང་ཡུལ་དབུས་སུ་མ་
སྐྱེས་ན་མི་ཕན་པས། སྤྱིར་འཛམ་བུ་གླིང་བ་ལ་ཡུལ་ཆེན་དགུ་བཅུ་གོ་དགུ། མཐའ་འཁོབ་
བརྒྱ་དང་རྩ་བརྒྱད། ཡང་འཁོབ་ སྟོང་སོགས་ཡོད་པའི་དབུས་རྒྱ་གར་རྡོ་རྗེ་གདན་ཡིན་ཡང་།
ཆོས་ཚུགས་ཀྱི་ཡུལ་དབུས་ནི་གང་ན་ཆོས་དར་བའི་ཡུལ་དེ་ལ་འཇོག་དགོས་པས། ཡུལ་ཆེན་ཉི་
ཤུ་རྩ་བཞི་ལ་རིམ་པ་ལྟར་ཆོས་དར་ཡང་ད་ལྟ་ནུབ། འཕགས་པ་སྤྱན་རས་གཟིགས་དང་ཨོ་རྒྱན་
— 64



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
རིན་པོ་ཆེ་གཉིས་ཀྱི་ཐུགས་རྗེ་ལས། སྙིགས་མའི་དུས་འདིར་བྱང་ཕྱོགས་ཁ་བ་ཅན་གྱི་ལྗོངས་
འདིར་མདོ་སྔགས་ཀྱི་བསྟན་པ་ཉིན་མོ་ལྟར་གསལ་ཞིང༌། བཀའ་གཏེར་གྱི་ཆོས་ཚུལ་ཟབ་མོ་ལ་
སྐལ་ལྡན་རྣམས་ཀྱིས་ཚུལ་བཞིན་དུ་སྤྱོད་པའི་ཡུལ་དུ་སྐྱེས་པ་ལ་དགའ་བ་བསྒོམ་ཞིང་། ཁྱད་
པར་དུ་དེང་དུས་བོད་ཁམས་སྤྱི་ལ་ཆོས་དར་པའི་ཡུལ་ཡིན་ཡང་ཐོས་པ་དང་བསམ་པ་ལྟར་སྣང་
ཙམ་དང་། ཁ་ཁྱེར་དང་ཚིག་ཁྱེར་གཙོ་བོར་འཛིན་པའི་ཡུལ་དེ་ཡང་དོན་གྱི་ཉམས་ལེན་རང་
རྒྱུད་དང་སྦྱོར་བ་ལ་བལྟས་ན་ མཐའ་འཁོབ་ཡིན་པས། ཡུལ་ཕྱོགས་གང་ན་དམ་ཆོས་ཚུལ་
བཞིན་ཉམས་སུ་ལེན་པའི་དོན་གྱི་ཡུལ་དབུས་དེ་ལྟ་བུར་སྐྱེས་ན་རབ་ཡིན། མིན་ཀྱང་ཡུལ་དེ་
འདྲ་བར་བརྟེན་པའི་ཐབས་ལ་འབད་དགོས་སོ། ། གསུམ་པ་དབང་པོའི་ཡོན་ཏན་གྱི་འབྱོར་བ་
ནི། དེ་ལྟ་བུའི་ཡུལ་དབུས་སུ་སྐྱེས་ཀྱང་དབང་པོ་ལྔ་མ་ཚང་ན་ཆོས་ཀྱི་གེགས་སུ་འགྱུར་ཏེ།
མིག་གི་དབང་པོ་གཏན་ནས་མ་ཚང་པ་ལྐོག་ཞར་ལྟ་བུ་དང་། ཡ་གཅིག་ལོང་བ་རབ་རིབ་ཅན་
སོགས་ཀྱིས་ལྷ་སྐུ་དང་ཡི་གེ་སོགས་སྣང་ཡུལ་ཀུན་གསལ་བར་མི་མཐོང་བས། དབང་པོའི་
དྭངས་མ་མིག་ལ་སྐྱོན་མེད་པའི་མཐུན་རྐྱེན་དང་། དེ་བཞིན་དུ་རྣ་བའི་དབང་པོ་འོན་པས་བླ་
མའི་གསུང་སོགས་མི་གོ་བའི་སྐྱོན་དང་བྲལ་ཞིང༌། སྒྲ་ཐམས་ཅད་གསལ་བར་གོ་བ་རྣ་བའི་
དབང་པོའི་ཡོན་ཏན་དང་། སྣའི་དབང་པོ་མ་ཚང་པར་རུབ་པ་དང༌། དྲི་མི་ཚོར་ཞིང་རླུང་མི་
རྒྱུ་བ་སོགས་ཀྱི་སྐྱོན་དང་བྲལ་ཞིང་། ཚིག་གསལ་ཞིང་དྲི་བཟང་ངན་གྱི་རྣམ་དབྱེ་འབྱེད་པ་སྣའི་
དབང་པོའི་ཡོན་ཏན་དང་། ལྕེའི་དབང་པོ་མ་ཚང་བར་ལྐུགས་པ་དང་ཐུང་བ་སོགས་ཀྱིས་དམ་
པའི་ཆོས་ཀློག་པ་དང་སྔགས་བཟླས་པ་ཆོས་འཆད་པ་སོགས་བྱེད་མི་ནུས་པའི་སྐྱོན་དང་བྲལ་ཞིང་།
སྨྲ་བ་དག་པ་སོགས་ལྕེའི་དབང་པོའི་ཡོན་ཏན་དང༌། ལུས་ཀྱི་དབང་པོ་རྐང་ལག་དང་སོར་མོ་
སོགས་ཆ་གང་མ་ཚང་ཡང་། ཕྱག་བསྐོར་ཡི་གེ་འབྲི་མཆོད་སོགས་བྱེད་མི་ནུས་པས་སྐྱོན་དེ་དང་
བྲལ་ཞིང་ལུས་ཀྱི་བྱ་བ་ཐམས་ཅད་ལ་བཀོལ་ཐུབ་པ་ལུས་དབང་གི་ཡོན་ཏན་སོགས་རང་ལ་ད་ལྟ་
ཚང་པ་ལ་དགའ་བ་བསྒོམ་ཞིང་། གཅིག་ཙམ་མ་ཚང་ན་ཆོས་ཀྱི་གེགས་སུ་འགྲོ་བས། ཟས་
སྤྱོད་ནད་གདོན་གང་རུང་གི་རྐྱེན་གྱིས་དབང་པོའི་ཡོན་ཏན་དང་ནམ་འབྲལ་ཆ་མེད་པས་དབང་
པོའི་ཡོན་ཏན་ཐམས་ཅད་ཚང་པ་ད་ལོའམ་དེ་རིང་ལྟ་བུ་ཡིན། དཔེར་ན་ལོ་ཏོག་དང་ཤིང་ཏོག་
ཐམས་ཅད་སྨིན་པ་སྟོན་གྱི་དུས་ཡིན་པས། དུས་དེ་ཀ་རང་ནས་འབད་པས་ཤིང་ཏོག་ཅི་ལོན་
བྱེད་པ་ལྟར། ད་ལྟ་ནས་དབང་པོ་ལྔའི་ཡོན་ཏན་ལ་སྙིང་པོ་ཅི་ལོན་བྱེད་པའི་ཐབས་ལ་འབད་
པ་གལ་ཆེ། བཞི་བ་ལས་ཀྱི་མཐའ་མ་ལོག་པ་བསམ་པའི་ཁྱད་པར་གྱི་འབྱོར་བ་ནི། དབང་པོ་
སྒོ་ལྔ་ཚང་ཡང་ཕ་མ་བསད་པ་དང་། དགྲ་བཅོམ་པ་བསད་པ་དང༌། དེ་བཞིན་གཤེགས་པའི་
སྐུ་ལ་ཁྲག་དབྱུང་བ་དང་། དགེ་འདུན་གྱི་དབྱེན་བྱས་པ་ལ་སོགས་པའི་མཚམས་མེད་ལྔ་རང་
- 65
-



7
༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གིས་བྱས་པ་དང་། གཞན་ལ་བྱེད་དུ་བཅུག་ན་ལས་དཀར་པོ་དགེ་བའི་མཐའ་ལོག་སྟེ་མར་གྱི་
ཟང་ཐལ་མནར་མེད་ལས་འགྲོ་ས་མེད་པས། རྟག་ཏུ་མི་དགེ་བ་ལ་སྤྱོད་པའི་ཁྱིམ་པ་ཕོ་མོ་དང་
རབ་བྱུང་དང་སྔགས་པའི་གཟུགས་བརྙན་འགའ་རེ་དཀོར་ཟས་དང་ལུས་ངག་ཡིད་ཀྱི་ལས་བཅུ་
ལ་རྒྱུན་ཆད་མེད་པར་འབད་པ་རྣམས་ཆོས་ལ་བསྒྱུར་ཏུ་མི་བཏུབ་པ། དཔེར་ན་ཆུ་བོ་ཐུར་དུ་
འགྲོ་བ་ཡར་ལ་འདྲེན་དཀའ་བ་དང་འདྲ་བས། ད་རེས་མི་དགེ་བའི་ལས་ཚན་པོ་ཆེ་མ་བསགས་
པ་དང་། སྐྱེ་བོ་འགའ་རེས་ཀྱི་བསམ་པ་ལས་ཅུང་ཟད་ལེགས་པའི་བསམ་པ་མི་དགེ་བ་ལས་
ལྡོག་ཅི་ཐུབ་ཅིག་སྐྱེ་བ་འདི་ཤིན་ཏུ་འབྱུང་བར་དཀའ་བས་འགྲོ་བ་འདི་དག་གི་ནང་ན་བསམ་པ་
འདི་ལྟ་བུ་དང་ལྡན་མི་ལྡན་གྱི་གྲངས་ལ་བསམ་ཞིང་། ཕྱིན་ཆད་གདོན་དང་སྒྲིབ་པ་སོགས་ཀྱི་
རྐྱེན་ལ་བརྟེན་ནས་བསམ་པ་བཟང་པོ་འདི་དང་ནམ་འབྲལ་ཆ་མེད་པས་བསམ་པ་བཟང་པོ་སོ་ན་
གནས་པ་འདི་རང་གི་ཆོས་སྒྲུབ་པའི་མཐུན་རྐྱེན་ལ་དགོས་པའི་ཚུལ་ལ་ཡང་དང་ཡང་དུ་བསམ།
ལྔ་བ་དད་པའི་གནས་བསྟན་པ་ལ་དད་པ་ནི། ལས་ཀྱི་མཐའ་མ་ལོག་ཀྱང་ཆོས་སྤྱི་དང་དགོས་
རང་གི་ཉམས་སུ་ལེན་པའི་ཆོས་དང་བླ་མ་ལ་མ་དད་ན་མི་ཕན་པས། སྤྱིར་ཐུན་མོང་ཐེག་པའི་
སྡེ་སྣོད་གསུམ་ལ་དད་པ་དང་། ཁྱད་པར་དུ་གསང་སྔགས་རྡོ་རྗེ་ཐེག་པ་ལ་དད་པ་དང་། དེ་
ལ་ཡང་སྔ་འགྱུར་དང་ཕྱི་འགྱུར་གཉིས་ཡོད་པས། གང་རུང་ཞིག་ལ་ཡང་མི་དད་པ་མེད་པ་
དང་། ཡང་དགོས་རྙིང་མ་ལ་བཀའ་མ་དང་གཏེར་མ་གཉིས་ལས། གཏེར་མ་ལ་ཡང་གཏེར་
གསར་དང་གཏེར་རྙིང་སོགས་རྣམ་ གྲངས་མང་དུ་ཡོད་ པས། དེ་ ཐམས་ ཅད་ལ་དད་པ་ནི་
དཔེར་ན་ཞིང་ས་བཟང་པོ་དང་འདྲ་བས་གཞི་དད་པ་བརྟན་པ་གལ་ཆེ། དད་པ་ཡོད་ན་མཐོ་
རིས་དང་ཐར་བའི་ས་བོན་གང་བཏབ་ཀྱང་མྱུར་དུ་དེའི་འབྲས་བུ་མངོན་དུ་འགྱུར་བའི་གཞི་ཡིན།
རང་གི་ལྷ་ཆོས་ཀྱི་སྐལ་བ་གཏེར་ཆོས་འདི་ཉིད་ཀྱི་སྐོར་མཐའ་དག་དང་ཁྱད་པར་རྫོགས་པ་ཆེན་
པོའི་སྨིན་ཁྲིད་ཀྱི་རིམ་པ་ལ་སྙིང་ནས་ཉམས་སུ་ཚུལ་བཞིན་དུ་བླང་ན་སྙམ་པའི་འདོད་པའི་དད་
པ་བཅོས་མ་མ་ཡིན་པ་ཞིག་མ་སྐྱེས་ཀྱི་བར་དུ་བསྒོམ་ཞིང༌། བླ་མ་དང་གདམས་ངག་ལ་ཐེ་ཚོམ་
དང་ལོག་རྟོག་མི་སྐྱེ་བར་ཡིད་ཆེས་ཀྱི་དད་པ་དང་། དཀོན་མཆོག་གི་ཡོན་ཏན་མཐོང་བ་དང་
བའི་དད་པ་སོགས་རང་ལ་ཡོད་མེད་ལེགས་པར་བརྟགས་ཤིང་། དད་པ་གོང་ནས་གོང་དུ་
འཕེལ་བའི་ཐབས་ལ་འབད་དེ་བྲི་བའི་རྐྱེན་ལ་གཟབ་པ་གལ་ཆེ། འདི་ལྔ་རང་ངོས་ལ་བརྟེན་
ནས་ཚང་དགོས་ཤིང་གཅིག་ཙམ་མ་ཚང་ན་ཆོས་ཀྱི་འགལ་རྐྱེན་དུ་འགྱུར་ཞིང༌། ལྔ་ཀ་ཚང་ན་
ཆོས་བསྒྲུབ་པའི་ཆ་རྐྱེན་ཁྱད་པར་ཅན་ཡིན་པས་རང་གི་འབྱོར་བ་ཞེས་བྱ། དེས་ན་ད་ལྟ་རང་
འབྱོར་ལྔ་ལེགས་པར་ཚང་བའི་དུས་འདིར་ཆོས་རྣམ་དག་ཅིག་མ་བྱས་ན་ཕྱིན་ཆད་འདི་འདྲའི་
རང་ འབྱོར་ཕུན་སུམ་ཚོགས་པ་རྙེད་པར་དཀའ་བའི་ཚུལ་ལ་བསམ་མོ། ། གཉིས་པ་གཞན་
- 66 -
(6
6 i



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
འབྱོར་ལྔ་ནི། བསླབ་བཏུས་ལས། སངས་རྒྱས་བྱོན་དང་དམ་ཆོས་གསུངས། ། བསྟན་པ་
གནས་དང་དེའི་རྗེས་འཇུག །གཞན་ཕྱིར་སྙིང་ནས་བརྩེ་བའོ། །ཞེས་གསུངས་པས། ཆོས་
བསྒྲུབ་པ་ལ་གཞན་འབྱོར་ལྔ་ཅི་ནས་ཀྱང་ཚང་དགོས་པས། དེ་བསམ་པ་ལ་དང་པོ་སངས་རྒྱས་
འཇིག་རྟེན་དུ་མ་བྱོན་ན་མི་ཕན་པས། སངས་རྒྱས་འཇིག་རྟེན་དུ་འབྱོན་པ་ཨུ་དུམ་ཝ་རའི་མེ་
ཏོག་ལས་ཀྱང་དཀོན་ཏེ། རྣམ་སྣང་མངོན་བྱང་ལས། འཇིག་རྟེན་དུ་ནི་ཀུན་མཁྱེན་དག །
ཨུ་དུམ་ཝ་རའི་མེ་ཏོག་བཞིན། ། བརྒྱ་ལམ་ཡང་ནི་རེ་འགའ་ཞིག ། འབྱུང་འགྱུར་ཡང་ནི་མི་
འབྱུང་ངོ༌། ། ཞེས་གསུངས་སོ། ། དེའང་ཨུ་དུམ་ཝ་རའི་མེ་ཏོག་དུས་ཐམས་ཅད་དུ་མི་སྐྱེ་སྟེ།
ནམ་སངས་རྒྱས་འཇིག་རྟེན་དུ་འབྱོན་པ་ན་མཚོ་མ་དྲོས་པའི་བྱང་ཕྱོགས་རིའི་རྩེ་ཞིག་ན་མེ་ཏོག་
དེའི་ཚལ་ཞིག་སྐྱེས་ནས། སངས་རྒྱས་ཀྱིས་ཆོས་འཁོར་བསྐོར་བའི་ཚེ་ཤིན་ཏུ་རྒྱས་པར་འགྱུར།
མྱ་ངན་ལས་འདས་པའི་ཚེ་རྙིང་ཞིང་ས་ལ་ལྷགས་པར་འགྱུར་བའི་མེ་ཏོག་གང་བཞིན་དུ་སངས་
རྒྱས་འཇིག་རྟེན་དུ་འབྱོན་པ་དཀའ། སྒྲོན་བསྐལ་མ་གཏོགས་མུན་བསྐལ་ལ་སངས་རྒྱས་མི་
འབྱོན། སྒྲོན་བསྐལ་ཡིན་ཡང་ཚེ་ལོ་བཅུ་ནས་ཡར་འཕེལ་གྲངས་མེད་ཀྱི་བར་ལ་སངས་རྒྱས་མི་
འབྱོན་པས། ཚེ་ལོ་བརྒྱ་བའི་དུས་ཀྱི་འགྲོ་བ་དམུ་རྒོད་རྣམས་འདུལ་ཕྱིར་སངས་རྒྱས་ཐམས་
ཅད་ལས་པདྨ་དཀར་པོ་ལྟ་བུར་བསྔགས་པའི་འདྲེན་མཆོག་ཤཱཀྱའི་དབང་པོ་ལྷོ་རྒྱལ་འཛམ་བུའི་
གླིང་འདིར་བྱོན་པས་སྟོན་པ་ཁྱད་པར་ཅན་གྱི་འབྱོར་བ། རབ་སྟོན་པ་མྱ་ངན་ལས་མ་འདས་
པའི་དུས་ཡིན་དགོས་ཀྱང་རྗེས་མཐུན་ཙམ་ལེགས་པར་ཚང་སྟེ། སྟོན་པ་དངོས་དང་ཁྱད་པར་
མེད་པའི་སྐུ་བརྙན་ཇོ་བོ་ཤཱཀྱ་རྣམ་གཉིས་ཀྱང་བོད་ན་བཞུགས། ཁྱད་པར་གསང་སྔགས་སྔ་
འགྱུར་བའི་བཀའ་གཏེར་ཆོས་ཀྱི་སྟོན་པ་བརྫུས་སྐྱེས་པདྨ་འབྱུང་གནས་དེ་ཉིད་ཀྱི་སྐུ་ལ་སྐྱེ་འཆི་
མེད་པར་ད་ལྟ་ཡང་བཞུགས་པ་དང༌། མགོན་དེའི་སྤྲུལ་བའི་ཟབ་མོ་གཏེར་གྱི་སྟོན་པ་མང་པོ་
བྱོན་ཅིང་། དངོས་སུ་བཞུགས་པ་ཡང་མང་བས་གཞན་ལས་ཁྱད་པར་དུ་འཕགས་པའི་སྟོན་
པའི་འབྱོར་བ་གསང་སྔགས་སྔ་འགྱུར་བ་ལ་དངོས་གནས་པ་ཚང་པ་ལ་སྙིང་ནས་དགའ་བ་བསྒོམ།
དེ་ལྟ་བུའི་སྟོན་པ་ཁྱད་པར་ཅན་དང་ཡང་ཡང་འཕྲད་པར་དཀའ་ལ། འཕྲད་པའི་དུས་འདིར་
ཆོས་རྣམ་དག་ཅིག་བྱ་སྙམ་པའི་བསམ་པ་ཡང་ཡང་བྱ། གཉིས་པ་སངས་རྒྱས་བྱོན་ཀྱང་ཆོས་མ་
གསུངས་ན་མི་ཕན་པས། ད་རེས་ཆོས་འཁོར་རིམ་པ་གསུམ་བསྐོར་བ་ཆོས་ཀྱི་འབྱོར་བ་ནི།
བཀའ་མདོ་སྡེ་དང་རྒྱུད་སྡེ་སོགས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གསུངས་ཤིང༌། ཆོས་ཕུང་
རེ་རེའི་ཚད་ཀྱང་གླང་བོ་ཆེའི་ཁལ་ལྔ་བརྒྱ་རེ་ཙམ་ཡིན་པས། ཁྱད་པར་གསང་སྔགས་རྡོ་རྗེ་ཐེག་
པ་ལ་རྒྱུད་སྡེ་བཞི་ཡོད་པའི། བྱ་རྒྱུད་ལ་རྒྱུད་སྡེ་སྟོང་ཕྲག་བཞི། སྤྱོད་རྒྱུད་ལ་རྒྱུད་སྡེ་སྟོང་ཕྲག་
དྲུག རྣལ་འབྱོར་རྒྱུད་ལ་རྒྱུད་སྡེ་སྟོང་ཕྲག་བརྒྱད། བླ་མེད་ཀྱི་རྒྱུད་ལ་རྒྱུད་སྡེ་གྲངས་མེད་པ་
67 –



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
1 22 2
ཡོད། རྫོགས་པ་ཆེན་པོ་ལ་རྒྱུད་འབུམ་ཕྲག་དྲུག་ཅུ་རྩ་བཞི་སོགས་ཡོད་པས། དམ་པའི་ཆོས་
ཀྱི་འབྱོར་བ་ཡང་ད་ལྟ་ཚང་ཞིང་ཕྱིན་ཆད་ཚང་པ་དཀའ་སྟེ། སྤྱིར་དམ་པའི་ཆོས་ཐམས་ཅད་
དང་འཕྲད་པར་དཀའ། དགོས་གསང་སྔགས་རྡོ་རྗེ་ཐེག་པའི་མྱུར་ལམ་འདི་ནི་ད་ལྟའི་སངས་
རྒྱས་འདིའི་བསྟན་པ་དང༌། མ་འོངས་པ་ན་སངས་རྒྱས་མོས་པའི་བསྟན་པ་མ་གཏོགས་རྒྱ་ཆེར་
དར་བར་མི་འགྱུར་བས། དཔེར་ན་ཡིད་བཞིན་གྱི་ནོར་བུ་རིན་པོ་ཆེ་རྙེད་དཀའ་ཞིང་རྙེད་པའི་
ཚེ་དགོས་འདོད་མི་སློང་བར་ཡལ་བར་འདོར་བ་དེ་ལས་རྨོངས་པ་མེད་པ་ལྟར། མདོ་སྔགས་
གང་ཉམས་སུ་ལེན་པར་འདོད་ཀྱང་ཆོས་ཀྱིས་མི་འཕོངས་ཤིང༌། ཁྱད་པར་དཀའ་ཚེགས་ལ་མ་
ལྟོས་པར་འོད་གསལ་མངོན་སུམ་དུ་སྟོན་པའི་ལམ་རྫོགས་པ་ཆེན་པོ་དང་འཕྲད་པའི་དུས་འདིར་
སྒེག་མོའི་མགོ་ལ་མེ་ཤོར་བ་ལྟར་བརྩོན་འགྲུས་བྱས་ཏེ་ཉམས་སུ་ལེན་དགོས། ཤིན་ཏུ་རྙེད་པར་
དཀའ་བའི་ཆོས་འདི་ལྟ་བུ་དང་འཕྲད་ནས་ཚེ་འདིའི་དགྲ་འདུལ་དང་གཉེན་སྐྱོང་རྣམ་གཡེང་ཁོ་
ནས་ཉིན་མཚན་ཟད་དེ་འཁོར་བ་ངན་སོང་གི་གཡང་ལ་མཆོངས་པ་རྣམས། སྨྱོན་པས་རང་
སྲོག་གཅོད་པ་ལས་ཐུ་བས་ད་རེ་ཆོས་དང་འཕྲད་པ་ལ་དབུལ་པོས་གསེར་སྲང་སྟོང་རྙེད་པ་ལས་
ལྷག་པའི་དགའ་བ་དང་། ཕྱིན་ཆད་རྙེད་དཀའ་བའི་བསམ་པ་ཤུགས་དྲག་མ་སྐྱེས་ཀྱི་བར་དུ་
བསྒོམ་པར་བྱའོ། ། གསུམ་པ་བསྟན་པའི་གནས་ཚད་མ་རྫོགས་པ་དུས་ཀྱི་འབྱོར་བ་ནི། ཆོས་
བསྟན་ཀྱང་བསྟན་པའི་གནས་ཚད་རྫོགས་ན་མི་ཕན་པས། སྤྱིར་ཐུན་མོང་ཐེག་པའི་དབང་དུ་
བྱས་ན་བསྟན་པ་ལོ་ལྔ་བརྒྱ་ཕྲག་བཅུ་ཙམ་གནས་ཀྱང་གཅིག་བུད་མེད་རབ་ཏུ་བྱུང་བས་འགྲིབ།།
ལྔ་བརྒྱ་ཕྲག་ལྔ་བ་ཡན་ལ་དགྲ་བཅོམ་རྒྱུན་ཞུགས་སོགས་འབྲས་བུ་ཐོབ་པ་མང་པས་འབྲས་དུས་
ཟེར། དུས་དེར་མ་སྐྱེས་ན་དུས་ཀྱི་འབྱོར་བ་དངོས་གནས་མི་ཚང་ཡང་རྗེས་མཐུན་ཚང་ངོ༌། །
དེ་རྗེས་ལྔ་བརྒྱ་ཕྲག་གསུམ་ལ་མངོན་པ་དང་མདོ་སྡེ་འདུལ་བ་རྣམས་ཀྱི་བཤད་པ་རྒྱ་ཆེར་དར་
བས། བཤད་པ་ཙམ་ལས་འབྲས་བུ་ཐོབ་པ་ཉུང་བས་ལུང་གི་བསྟན་པ་ཞེས་བྱའོ། །དེ་རྗེས་ལྔ་
བརྒྱ་ཕྲག་གཅིག་ལ་རབ་ཏུ་བྱུང་བའི་རྟགས་ཙམ་འཛིན་པ་མ་གཏོགས། བཤད་པ་དང་སྒྲུབ་པ་
གཉིས་ཀ་ཚད་ལྡན་མེད་པས། རྟགས་ཙམ་འཛིན་གྱི་དུས་ཟེར་རོ། ། དེང་སང་ལྔ་བརྒྱ་དགུ་
བའི་དཀྱིལ་ཙམ་དུ་སླེབས་པས་མདོ་ལྟར་ཉམས་སུ་བླངས་ཀྱང་ཕན་ཡོན་ཡོད་པ་མ་གཏོགས་
འབྲས་བུ་ཐོབ་པ་དཀོན་ཀྱང་། སྔགས་ཀྱི་ལུགས་ལ་སྐུ་གསུང་ཐུགས་སོགས་ལ་ལྔ་བརྒྱ་ཕྲག་ཏུ་
གནས་པ་དང༌། དུས་འཁོར་གྱི་ལུགས་ལ་སྟོང་ཕྲག་མང་པོ་གནས་པ་དང༌། ཁྱད་པར་དུ་
རྫོགས་པ་ཆེན་པོའི་བསྟན་པ་ནི་ཚེ་ལོ་དྲུག་ཅུ་ནས་བཅུ་བའི་བར་དུ་ཆེས་ཆེར་དར་བས། རྫོགས་
པ་ཆེན་པོ་བསྒོམ་ན་གྲོལ་སླ་བའི་དུས་ཁྱད་པར་ཅན་གྱི་འབྱོར་བ་ཡང་ད་ལྟ་ངེས་པར་ཚང་ཞིང་།
ཡང་དགོས་ཨོ་རྒྱན་གཏེར་གྱི་བསྟན་པ་རེ་རེ་ནུབ་ཀྱང་རེ་རེ་དར་བར་འགྱུར་ཏེ། ཐུབ་པའི་
- 68 -



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
བསྟན་པ་ནུབ་ཀྱང་ས་ཆ་ཁོལ་བུར་གཏེར་ཕྲན་རྡོལ་ཞིང་། བྱམས་པ་མགོན་པོ་མ་བྱོན་བར་དུ་
དར་བར་འགྱུར་བ་དང༌། གཏེར་ཆོས་འདི་ཉིད་ཀྱི་བསྟན་པ་ལོ་བརྒྱའི་བར་དུ་ རབ་ཏུ་དར་
ཞིང་། སྨིན་ ཅིང་ གྲོལ་ བ་ སོ་བཞི། ཆོས་བརྒྱུད་སྐྱོང་བ་འབུམ་ ཚོ་ གཅིག་ཙམ་འབྱུང་བས།
སྔགས་སྤྱི་དང་ཁྱད་པར་རྫོགས་པ་ཆེན་པོའི་གཏེར་ཁ་འདི་ཉིད་ཀྱི་བསྟན་པ་དར་བའི་སྒང་ཡིན་
པས་དུས་ཁྱད་པར་ཅན་མ་ཡོལ་བར་ཉམས་སུ་ལེན་པ་གལ་ཆེ། བཞི་བ་གཞན་བསྟན་པའི་སྒོར་
འཇུག་པའི་འབྱོར་བ་ནི། བསྟན་པ་གནས་ཀྱང་གང་ཟག་གཞན་བསྟན་པའི་སྒོར་འཇུག་མཁན་
མེད་ན་མི་ཕན་པས། སྤྱིར་ཐུན་མོང་ཐེག་པ་ལ་བསྒྲུབ་པའི་བསྟན་པ་མ་ཡོལ་བར་གང་ཟག་
གཞན་གྱིས་ཉམས་སུ་བླངས་ནས་འབྲས་བུ་ཐོབ་པ་མཐོང་ནས་གཞན་དེའི་རྗེས་སུ་འཇུག་པས།
དེང་དུས་ལུང་གི་བསྟན་པ་ཡང་འགྲིབ་པར་ཉེ་བས་དངོས་གནས་མི་ཚང་། སངས་རྒྱས་ཀྱི་
བསྟན་པ་ལ་ཐེག་པ་ཆེ་ཆུང་ གཉིས། ཐེག་པ་ཆེན་པོ་ལ་ ཡང་ མཚན་ ཉིད་ ཀྱི་ ཐེག་ པ་ དང་།
གསང་སྔགས་ཀྱི་ཐེག་པ་གཉིས། དེ་རྣམས་ལ་དབྱེ་ན་ཐེག་པ་རིམ་པ་དགུ་འམ་བཅུ་དྲུག་ཙམ་
ཡོད་པ། རྣམ་གྲངས་དེ་རྣམས་སེམས་ཅན་གྱི་ཁམས་དང་དབང་པོར་མཐུན་པར་བསྟན་པའི་
སྟབས་ཀྱིས། ཐོག་མར་དབང་པོ་ཐ་མ་ཉན་ཐོས་པ་དང༌། དེ་རྗེས་འབྲིང་ཐེག་ཆེན་པ་དང་།
དེ་ནས་རབ་གསང་སྔགས་པ་དང་། དེ་ལ་བསྟན་པ་དར་ཟེར་བ་ཉམས་སུ་བླང་བྱའི་ཆོས་དེ་ལ་
བརྟེན་ནས་རྟགས་མཚན་མངོན་དུ་གྱུར་པ་མང་པོ་འབྱུང་བ་ལ་བརྟེན་ནས་གཞན་དེའི་རྗེས་སུ་
འཇུག ཁྱད་པར་དེང་སང་གི་དུས་སུ་གསང་སྔགས་ཉམས་སུ་བླངས་པས་ཐུན་མོང་དང་ཐུན་
མོང་མ་ཡིན་པའི་དངོས་གྲུབ་མངོན་དུ་བྱས་པ་མང་ཞིང༌། རྫོགས་པ་ཆེན་པོའི་ཉན་བཤད་སྒོམ་
པའི་སྲོལ་བཟང་པོ་དང་། གང་ཟག་ཕལ་བས་ཀྱང་ཉམས་སུ་བླངས་ན་ལོ་འགའ་ཙམ་ནས་རང་
གཞན་གྱི་དོན་མང་དུ་འགྲུབ་པ་དང་། ཚེ་འདིའི་བྱ་བ་བློས་བཏང་ཡང་ཆོས་དང་ཆོས་མཐུན་གྱི་
ལོངས་སྤྱོད་གཉིས་འབད་མེད་དུ་འོང་བའི་སྟབས་ཀྱིས་དེའི་རྗེས་སུ་འཇུག་པ་ལ་ཞུམ་པ་མེད་ཅིང་
ཞུགས་ན་དོན་ཆེན་པོ་འགྲུབ་པ་སོགས་ལ་དཔག་ནས་གཞན་མང་པོ་ཞིག་རྗེས་སུ་འཇུག་པས་དེ་ལ་
གཞན་རྗེས་སུ་འཇུག་པའི་འབྱོར་བ་ཞེས་བྱ། དཔེར་ན་ལམ་ཐག་རིང་བོར་འགྲོ་དུས་གྲོགས་
རྣམས་སོང་བའི་ཤུལ་དུ་བདེ་བར་མི་འདུག་པར་གཞན་གྱི་རྗེས་སུ་འགྲོ་བ་ལྟར། རང་ཉིད་ད་ལྟ་
མི་ལུས་རིན་པོ་ཆེ་ཐོབ་ནས་གཞན་ཐར་བ་དང་ཐམས་ཅད་མཁྱེན་པ་སྒྲུབ་པའི་རྗེས་སུ་སློབ་པར་
བྱེད་པ་ལ་རང་གི་སྐལ་བ་མི་དམན་པ་གལ་ཆེ། ལྔ་བ་གཞན་ཕྱིར་སྙིང་ནས་བརྩེ་བ་ལ་གཉིས་
ལས། དང་པོ་བསྟན་པའི་སྒོར་ཞུགས་ཀྱང་མཐུན་པའི་རྐྱེན་དགེ་བའི་བཤེས་གཉེན་གྱིས་མ་
ཟིན་ན་ཆོས་ཀྱི་དེ་ཉིད་མི་ཤེས་པས། བཀའ་ལུང་དང་མཐུན་པའི་དགེ་བའི་བཤེས་གཉེན་ཁྱད་
པར་ཅན་ཐོས་བསམ་སྒོམ་སྒྲུབ་བྱེད་མཁན་མང་པོ་ཡོད་པས། དེ་ལྟ་བུ་དང་འཕྲད་པར་དཀའ་
- 69



Gio
ir
ic
iz
ir
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
སྟེ། མདོ་ལས། ཡང་དག་པའི་དགེ་བའི་བཤེས་གཉེན་ཕུན་སུམ་ཚོགས་པ་ཡང་རྙེད་པར་
དཀའ་འོ། ། ཞེས་གསུངས། དེ་དག་གིས་རྗེས་སུ་མ་བཟུང་ན་ཕན་པ་མེད་པ་ལས། དེང་
སང་དགེ་བའི་བཤེས་གཉེན་དམ་པ་རྣམས་ཀྱིས། མདོ་དང་སྔགས་ཀྱི་གཞུང་ལམ་ཕྱིན་ཅི་མ་
ལོག་པར་མཁྱེན་ཞིང་རང་དོན་ཚགས་སུ་ཆུད། གཞན་མཆོག་དམན་ཀུན་ལ་སྙོམས་པའི་བརྩེ་
བ་ཆེན་པོས་རྗེས་སུ་བཟུང་ནས། གདུལ་བྱའི་ཁམས་དང་དབང་བོའི་བྱེ་བྲག་གང་ལ་གང་གིས་
འདུལ་བ་ལ་ཐུན་མོང་དང་ཐུན་མོང་མ་ཡིན་པའི་རིམ་པ་འཆོལ་བར་མི་སྟོན་པར། དཔེར་ན་
སྨན་པ་མཁས་པའི་སྨན་ཁུག་ན་སྨན་མང་དུ་ཡོད་ཀྱང་ལག་ལ་གང་ཟིན་ཚོད་ཅིག་ནད་པ་ལ་མི་
སྟེར་བར་རླུང་མཁྲིས་བད་ཀན་འདུས་པ་སོགས་ནད་གང་ཡིན་པ་དེའི་ཐོག་མཐའི་གཉེན་པོ་དེ་
སྟེར་བ་ལྟར་བླ་མས་ཀྱང་ཡང་དག་པའི་ལམ་ལ་རིམ་པ་བཞིན་དཀྲི་བར་མཛད་པ་དང་། ཁྱད་
པར་ཁྲི་དང་གོས་ནོར་རྗེས་ སོགས་ གཞན་ལས་ལྷག་འདོད་ཀྱི་ཐུགས་བསམ་སྐད་ཅིག་ཀྱང་མི་
མངའ་ཞིང་། བསྟན་འགྲོའི་དོན་ཁོ་ན་ལས་མི་གཡེང་བར་གདུལ་བྱའི་ལྟོ་གོས་རིགས་རུས་ནོར་
རྗེས་སོགས་ཆེ་ཆུང་མེད་པར་ཆོས་སྟོན་པ་ལ་ཐུགས་རྗེ་གཞན་ལས་ཆེ་བས་ལྷག་པའི་ཐུགས་རྗེའི་
འབྱོར་བ་དང་། གཉིས་པ་རང་གིས་ཆོས་བཞིན་བྱེད་ནུས་ན་གཞན་སྦྱིན་བདག་སོགས་ཀྱིས་
གོས་དང་བཟའ་བཏུང་མཁོ་བའི་ཡོ་བྱད་སོགས་འབད་པ་མེད་པར་སྟེར་བས་གཞན་ལ་ལྟོས་པའི་
འབྱོར་བ་དེ་གཉིས་གཅིག་ཏུ་བརྩི་དགོས། དེ་ལྟ་བུའི་གཞན་འབྱོར་ཕུན་སུམ་ཚོགས་པ་ཆོས་
བྱེད་པ་ལ་ཅི་ནས་ཀྱང་མེད་མི་རུང་བས་ཡང་དང་ཡང་དུ་འཛོམ་དཀའ་བའི་ཚུལ་མཐའ་དག་ལ་
བསམ་པར་བྱའོ། ། དེ་ལྟར་ཆོས་སྒྲུབ་པའི་མཐུན་རྐྱེན་འབྱོར་བ་བཅུ་ཚང་དཀའ་བའི་ཚུལ་དང༌།
གཅིག་ཙམ་མ་ཚང་ན་ཆོས་རྣམ་དག་མི་འབྱུང་བའི་ཚུལ་ལ་ཐོག་མར་ངེས་ཤེས་དང་དེ་ནས་མྱོང་
བ་བརྟན་པོ་སོགས་མ་ཐོབ་ཀྱི་བར་དུ་བསྒོམ་དགོས་སོ། །
གཉིས་པ་དཔེའི་སྒོ་ནས་རྙེད་པར་དཀའ་བ་ལ་ཡང་གསུམ་ལས། དང་པོ་ནི་སྤྱོད་འཇུག་
ལས། རྒྱ་མཚོ་ཆེར་གཡེང་གཉའ་ཤིང་གི ། བུ་གར་རུས་སྦལ་མགྲིན་ཆུར་ལྟར། ། མི་ཉིད་
ཤིན་ཏུ་རྙེད་དཀའ་གསུངས། ། ཞེས་གསུངས་པས་ཚུལ་རྒྱས་པར་མདོ་ལས། དགེ་སློང་དག་
འཇིག་རྟེན་གྱི་ཁམས་འདི་རྒྱ་མཚོ་ཆེན་པོ་གཅིག་ཏུ་གྱུར་ཏེ། དེའི་ནང་དུ་རུས་སྦལ་ལོང་བ་ཚེ་
ཡུན་རིང་བོར་འཚོ་བ་ཞིག་གནས་ཤིང་ལོ་བརྒྱ་རེ་འདས་ནས་ལན་རེ་གྱེན་དུ་འབྱུང་ལ། རྒྱ་
མཚོའི་ཁ་ན་གཉའ་ཤིང་བུག་པ་གཅིག་ལས་མེད་པ་ཡོད་པ་དེ་སྐད་ཅིག་ཀྱང་མི་སྡོད་པར་ཤར་གྱི་
རླུང་གིས་བདས་ནས་ནུབ་ཕྱོགས་སུ་འགྲོ ། ནུབ་ཀྱི་རླུང་གིས་དེད་ནས་ཤར་དུ་འཕྱོ། དེ་
བཞིན་དུ་ཕྱོགས་མཚམས་ཐམས་ཅད་དུ་འཕྱོ་བ་གཅིག་ཡོད་ན་དེའི་བུ་གར་རུས་སྦལ་གྱི་མགྲིན་པ་
དེ་ཆུད་དམ་མི་ཆུད་ཅེས་གསུངས་པས། འཁོར་རྣམས་ཀྱིས་ཞུས་པ། རྒྱ་མཚོ་ཁ་ཆུང་ནའང་
— 7O
iz



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
ཆུད་སྲིད་ཀྱི། རྒྱ་མཚོ་ཁ་ཆེ། གཉའ་ཤིང་ཕྱོགས་གཅིག་ཏུ་སྡོད་ཅིང་བུག་པ་མིང་ན་ཆུད་སྲིད་
ཀྱི། ཤར་དང་ནུབ་དང་ལྷོ་དང་བྱང་དུ་འཕྱོ་ཞིང་བུ་ག་གཅིག་ལས་མེད། རུས་སྦལ་ཅོག་གེ་མི་
སྡོད་པར་དུས་ཐམས་ཅད་དུ་རྒྱ་མཚོའི་ཁར་ཉུག་ཅིང་མིག་དང་ལྡན་ན་ཆུད་སྲིད་ཀྱི། ལོ་བརྒྱ་
ནས་ཐེངས་རེ་ལས་མི་ཡོང་ཞིང་མིག་མེད་པའི་ཕྱིར་ཡེ་མི་ཆུད་དོ། ། ཞེས་ཞུས་པས། བཅོམ་
ལྡན་འདས་ཀྱིས། དགེ་སློང་དག་རུས་སྦལ་ལོང་བ་དེ་གྱེན་དུ་འབྱུང་བའི་མགྲིན་པ་གཉའ་ཤིང་
དེའི་བུ་གར་ཆུད་པར་འགྱུར་བའི་དུས་ཡོད་ཀྱི། དགེ་སློང་དག་མི་ལུས་ཐོབ་པ་ནི་དེ་བས་ཀྱང་
ཆེས་དཀའ་བ་ཡིན་ནོ། །ཞེས་དང་། དེ་ལྟར་ཡིན་གྱིས་དལ་བ་འདི་དོན་མེད་པར་མ་བྱེད་ཅིག་
མི་ཁོམ་གྱུར་ན་ནི་ཕྱིས་གསོར་མི་རུང་བར་གྱུར་ཏ་རེ། ཞེས་གསུངས་སོ། ། གཉིས་པ་དེ་ལས་
མངོན་སུམ་གྱིས་གྲུབ་པའི་དཔེ་ནི་གྱང་ལོགས་འཇམ་པོ་ལ་སྲན་མ་སྤར་གང་གཏོར་ན་ཆགས་པ་
ཤིན་ཏུ་དཀོན། གལ་ཏེ་རེ་རེ་ཙམ་ཆགས་སྲིད་དེ་དེ་བཞིན་དུ་མི་ཁོམ་པའི་གནས་སུ་ལུས་ལེན་
པ་ནི། སྲན་མ་ས་ལ་ལྷུང་བ་རྣམས་དང་མཚུངས། མི་ལུས་ཐོབ་པ་ནི་གྱང་ལོགས་ལ་ཆགས་
པའི་སྲན་མ་དང་འདྲ་བས། སྲན་མ་གྱང་ལོགས་ཕར་ཞོག་ཤིང་ལེབ་འཇམ་པོ་ཡར་ལ་བལྟ་བའི་
སྟེང་དུ་གཏོར་ན་ཡང་མི་ཆགས་པས་མི་ལུས་ཐོབ་པ་སྲིད་པ་ཙམ་མོ། ། དེ་ཙམ་ཐོབ་པར་དཀའ་
བ་གཅིག་ད་རེས་ཐོབ་པའི་དུས་འདིར་ཆོས་ལ་བརྩོན་དགོས་སྙམ་དུ་བསམ་པར་བྱའོ། །གསུམ་
པ་གཞན་ཡང་དཔེར་ན་ཁབ་ཀྱི་རྩེ་མོ་གྱེན་ལ་བསྟན་པའི་སྟེང་དུ་མར་ཡུངས་དཀར་དལ་བུས་
བླུགས་ན་ཆགས་པ་ཤིན་ཏུ་དཀོན། འོན་ཀྱང་རེ་རེ་ཙམ་ཆགས་སྲིད་ཀྱི། དཔེ་དེ་བས་ཀྱང་མི་
ཁོམ་པའི་གནས་ནས་དལ་འབྱོར་ཐོབ་པ་དཀའ་སྟེ། མདོ་ལས། ཁབ་རྩེའི་ཏིལ་བཞིན་མི་ལུས་
ཐོབ་དཀའ་ཡང་། ། སེམས་ཅན་གྲངས་ལ་མ་བསམ་འདི་མི་ཤེས། ། ཞེས་གསུངས།
གསུམ་པ་གྲངས་ཀྱི་སྒོ་ནས་རྙེད་པར་དཀའ་བ་ནི། དལ་འབྱོར་གྱི་མི་ལུས་ཐོབ་པ་དེ་ཙམ་
དུ་དཀའ་ནའང་། མི་ལུས་ཐོབ་པ་འདི་ཅི་ཡིན་སྙམ་ན། འགྲོ་བ་རྣམས་ཀྱི་གྲངས་ལ་མ་བསམ་
པ་ཡིན་ཏེ། དེང་སང་སེམས་ཅན་སྤྱི་ལ་བསམ་ན་ནམ་མཁའ་ལྟར་མཐའ་མེད། འཛམ་བུ་
གླིང་བའི་སེམས་ཅན་དེའི་ཁམས་ནི་ཁབ་མིག་གི་ནམ་མཁའ་དང་འདྲ། རིགས་གཞན་ལྔའི་
འགྲོ་བ་ཕར་ཞོག དུད་འགྲོ་ཁ་འཐོར་བའི་ནང་ནས་འབུ་སྲིན་ལྟ་བུ་ཡང་ནགས་ཚལ་གཅིག་
གམ་ཆུ་ཀླུང་གཅིག་གམ་འཁྱིལ་ཆུ་གཅིག་དང་གྲོག་ཚང་གཅིག་ན་ཡོད་པའི་སྲོག་ཆགས་ལ་ལྟོས་ན།
མི་ལུས་ཐོབ་པ་འཁོར་ལོས་སྒྱུར་བའི་རྒྱལ་པོ་ཐོབ་པས་ཀྱང་ཉུང་སྟེ། ཀུན་མཁྱེན་ཀློང་ཆེན་གྱིས།
འདི་ལྟར་སེམས་ཅན་ཙམ་གྱི་ལུས་མཐོང་ན། ། མི་ལུས་ཐོབ་པ་འཁོར་ལོས་སྒྱུར་རྙེད་འདྲ། །
ཞེས་དང༌། ཕ་དམ་པའི་ཞལ་ནས། སྤྱིར་སེམས་ཅན་ཙམ་གྱི་ལུས་མཐོང་ན། ། མི་ལུས་ཐོབ་
པ་མེད་པ་ཙམ། ། དགོས་ཁ་འཐོར་བ་ཡི་ལུས་མཐོང་ན། ། མི་ལུས་ཐོབ་པ་སྲིད་པ་ཙམ། །
— 71



r
(16
16
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཞེས་གསུངས་སོ། ། དམྱལ་བ་མཚན་མོའི་སྐར་མ་ཙམ་ལ། ཡི་དྭགས་ཉིན་མོའི་སྐར་མ་ཙམ།
ཡི་དྭགས་མཚན་མོའི་སྐར་མ་ཙམ་ལ། དུད་འགྲོ་ཉིན་མོའི་སྐར་མ་ཙམ། དུད་འགྲོ་མཚན་
མོའི་སྐར་མ་ཙམ་ལ། བདེ་འགྲོ་ཉིན་མོའི་སྐར་མ་ལས་མེད་པའི་ཚུལ་མཐོང་ཆོས་སུ་ངེས་པར་
གྲུབ་སྟེ། མི་གཅིག་གི་ལུས་ན་སྲིན་བུ་ཉི་ཁྲི་ཆིག་སྟོང་ཙམ་དང༌། གོས་ཀྱི་ནང་ན་ཤིག་དང༌
འཇུ་བ་སྲོ་མང་སོགས་གྲངས་ཅི་ཙམ་ཡོད་ཚུལ་ལ་དཔག་ན་ཤེས་སོ། ། དེ་བཞིན་དུ་བདེ་འགྲོ་ནི་
སེན་མོ་གཅིག་གི་རྩེ་མོར་ཆགས་པའི་རྡུལ་ལྟ་བུ་དང༌། ངན་འགྲོ་ནི་ས་ཆེན་པོའི་རྡུལ་ལྟ་བུ་ཡིན་
ཞེས་བདག་ཅག་གི་སྟོན་པས་གསུངས་པས་ན་གྲངས་དེ་རྣམས་ལ་ལེགས་པར་བསམ་ནས་དལ་
འབྱོར་གྱི་མི་ལུས་ཐོབ་པ་ལ་སྙིང་བོ་ལེན་པའི་ཐབས་ལ་འབད་པར་བྱའོ། ། །
བཞི་བ་རྒྱུའི་སྒོ་ནས་རྙེད་པར་དཀའ་བའི་ཚུལ་བསམ་པ་ནི། སྤྱིར་མི་ལུས་ཤིག་ཐོབ་པ་ལ་
ཚུལ་ཁྲིམས་སྣ་གཅིག་ལ་སོགས་པའི་དགེ་བ་འགའ་ཙམ་མ་བྱས་ན་ཐོབ་མི་སྲིད། ཁྱད་པར་དལ་
འབྱོར་གྱི་ཆོས་བཅོ་བརྒྱད་ཚང་པའི་མི་ལུས་ཐོབ་པ་ལ་ཚུལ་ཁྲིམས་རྣམ་པར་དག་པའི་གཞི་འཛིན་
དགོས་པས་སོ་ཐར་གྱི་ཚུལ་ཁྲིམས་ལྟ་བུ་ལ་ཉེས་བྱས་ཕྲ་མོ་མིག་གཉའ་ཤིང་གང་ལས་རིང་དུ་དོན་
མེད་པར་མི་ལྟ་བ་ལྟ་བུའི་ཉེས་བྱས་ཀྱིས་ཀྱང་མ་གོས་པ་དགོས། ད་ལྟ་རང་རེ་བོད་ཀྱི་ཡུལ་ལ་
མཚོན་ན་སྐྱེ་བོ་ཁྲི་ཕྲག་མང་པོ་ཚོགས་པའི་ཁྲོད་དུ་ཚུལ་ཁྲི མས་རྣམ་དག་བསྲུང་བ་ནི་ཤིན་ཏུ་ཉུང༌།
རང་རེ་རྟགས་ཙམ་གཙོ་བོར་འཛིན་པ་རྣམས་ཀྱིས་ཕྱི་མ་ལ་མི་ལུས་ཙམ་ཡང་རྙེད་པར་དཀའ།
ཆོས་དང༌ཟང་ཟིང་གི་སྦྱིན་པ་ལ་སོགས་ པས་ གྲོགས་བྱས། སྨོན་ལམ་རྣམ་ པར་ དག་ པས་་་་
མཚམས་སྦྱོར་བ་སོགས་དགེ་རྩ་མང་པོ་ཞིག་གི་མཐུ་ལས་དལ་བ་བརྒྱད་དང་འབྱོར་བ་བཅུ་བོ་ཚང་
པའི་མི་ལུས་ཞིག་ཐོབ་དགོས་པས། བློ་ནང་དུ་བསྐོར་ཏེ་རང་ལ་དཔྱད་ན་རྒྱུ་དེ་གསུམ་སྒྲུབ་པ་
ཕར་ཞོག དགེ་བ་གཙང་སང་ངེ་བ་བློ་བདེ་ངེས་པ་ཉི་མ་གཅིག་ཙམ་ལ་ཡང་བྱས་པ་མི་དྲན་
པས། དགེ་བའི་གྲངས་འདྲེན་རྒྱུ་ནི་ཉུང་། སྡིག་པ་མི་དགེ་བ་ཞར་བྱུང་དུ་འང་ཉིན་རེ་བཞིན་
མང་དུ་བསགས་པ་འདི་ཡང་རྒྱལ་པོའི་དཀོར་མཛོད་དང་འདྲ་བས། ད་རེས་ཚེ་མཇུག་འདི་ལ་
བཙན་ས་ཞིག་མ་ཟིན་ན་སླར་མི་ལུས་མི་ཐོབ་སྟེ། སྤྱོད་འཇུག་ལས། དགེ་བ་དག་ཀྱང་མ་བྱས་
ལ། ། སྡིག་པ་དག་ཀྱང་ཉེར་བསགས་ན། །བསྐལ་བ་བྱེ་བ་བརྒྱར་ཡང་ནི། ། བདེ་འགྲོའི་སྒྲ་
ཡང་ཐོས་མི་འགྱུར། ། ཞེས་གསུངས། དེས་ན་ཐོབ་ཏུ་རེ་བའི་བློ་འདི་དཔྱིད་ས་བོན་མ་བཏབ་
པར་སྟོན་ལོ་ཏོག་ཡོད་དུ་རེ་བ་དང་འདྲ་བས་ཅོལ་རེ་ཆུང་སྙམ་དུ་བསམ་པར་བྱའོ། །
ལྔ་བ་དངོས་པོའི་སྒོ་ནས་རྙེད་དཀའ་བ་འདི་ལ་ཅུང་མི་འདྲ་བ་མང་ཡང་། ངན་འགྲོ་དང་
བདེ་འགྲོ་གཞན་ལས་མི་ཤིན་ཏུ་དཀོན་པ་འཕྱར་བ་ཙམ་གྱི་སྟེང་དུ་དུད་འགྲོ་ཆུང་ངུ་འཛམ་གླིང་
གི་མི་ལས་ལྷག་ཙམ་ཆུད་པ་དང༌། མི་བཅུ་སྐོར་ཙམ་ལས་མི་ཤོང་བ་སོགས་ལ་དཔག་ན་དཀོན་
72 --



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
ཏེ། མིའི་ནང་ནས་ཀྱང་ཆོས་དང་མཇལ་བའི་མི་ལུས་དཀོན། ཆོས་དང་འཕྲད་ཀྱང་ཉན་ན་
ཚིག་མི་ཟིན། བསམ་ན་དོན་མི་ གོ བསྒོམ་ན་རྒྱུད་ལ་མི་སྐྱེ་བའི་ གང་ ཟག་ ཤིན་ཏུ་མང་།
ཐོས་བསམ་སྒོམ་གསུམ་གྱི་བློ་གྲོས་དང་ལྡན་ཡང་ཚེ་འདིའི་འདུན་མ་ཁོ་ན་སྒྲུབ་པ་ཆེས་མང་བ་
སོགས་ལ་དལ་འབྱོར་གྱི་ཆོས་རྣལ་མ་མ་ཚང་པས་རང་གི་དངོས་པོའི་སྒོ་ནས་རྙེད་དཀའ་བ་ཡང་
ཡང་བསམ་མོ། །
དྲུག་པ་དམིགས་པའི་སྒོ་ནས་རྙེད་དཀའ་བའི་ཚུལ་བསམ་པ་ནི། ཀུན་བཟང་སྙིང་ཐིག་
ལས། གཡོན་གྱི་པུས་མོ་ཕབ་ལ་ལག་པ་གཡས་ཀྱི་གྲུ་མོ་པུས་མོར་བཙུགས་ཏེ་འགྲམ་པ་བསྐྱོར།
གཡོན་པུས་མོ་ལ་བཀབ་སྟེ་མྱ་ངན་གྱི་འདུག་ སྟངས་བཅས་ལ། དམིགས་པ་ནི་ཡུལ་ཕྱོགས་
ཐམས་ཅད་ཡངས་ཤིང་རྒྱ་ཆེ་བ་ལ་ངན་སོང་གསུམ་གྱི་སེམས་ཅན་བསམ་གྱིས་མི་ཁྱབ་པར་དུ་རང་
རང་གི་སྡུག་བསྔལ་གྱིས་མནར་ཏེ་ངུ་ཙི་ཏི་རི་པ། དེའི་དཀྱིལ་དུ་བྲག་རི་ཤིན་ཏུ་མཐོ་བ་གཅིག་
གི་སྟེང་ན་རང་ཉིད་གཅིག་པུ་གྲོགས་མེད་པར་མི་ལུས་ཐོབ་ནས་ཡོད་པ་དེ་ཉིད་མར་ལྷུང་ལ་ཁད་
ཡོད་པ་ལ། འདི་སྙམ་དུ་ཨ་ཙ་མ་དམྱལ་བ་ཡི་དྭགས་དུད་འགྲོ་དཔག་ཏུ་མེད་པ་འདི་ལྟ་བུའི་
ནང་ནས་རང་ཉིད་གཅིག་པུས་མི་ལུས་ཐོབ་པ་སྔོན་གྱི་དགེ་བའི་མཐུ་གཅིག་ལ་བརྟེན་ནས་སྟབས་
ཀ་ཡག་པ་ཙམ་དུ་འདུག་ཀྱང་། ཆོས་མེད་པར་མ་ཀིའི་སྡུག་བསྔལ་ཚན་པོ་ཆེ་དེར་མྱུར་དུ་འགྲོ་
དགོས་པ་ཕངས་པ་ལ། ད་མ་ཀིར་མི་ལྷུང་བའི་ཐབས་ཅི་ལྟ་བུ་ཞིག་བྱས་ན་དྲག་གམ། ཨ་རྫི་
འཇིགས་པ་ལ་སྙམ་པའི་ངང་ནས་ཚིག་འདི་ལྷང་ལྷང་དུ་བརྗོད་ཅིང་། ཨ་ཙ་མ་ང་རེ་འཇིཊ། །
ངན་སོང་སེམས་ཅན་མང་ལུགས་སམ། ། མ་ཀིར་ལྟུང་བའི་མགྱོགས་ལུགས་སམ། ། རྙེད་པར་
དཀའ་ལ་འཇིག་པར་སླ། ། འདི་ལ་ཅི་ལྟར་བྱས་ན་ཐར། །ཐབས་ཤིག་ཡོད་ན་སྒྲུབ་པ་ལ། །
ཞེས་སྨྲེ་སྔགས་ལྷང་ལྷང་ཡོད་པའི་ཚེ། མདུན་གྱི་ནམ་མཁའ་ལ་རྩ་བའི་བླ་མ་དེ་ཉིད་སྐུ་ལ་རུས་
པའི་རྒྱན་དྲུག་གསོལ་བ། ཕྱག་གཉིས་སྐྱབས་སྦྱིན་གྱི་ཕྱག་རྒྱ་བཅས་པ་བྱོན་ཏེ་འདི་སྐད་ཅེས་
གསུངས་པར་བསྒོམ་ལ། དལ་འབྱོར་རྙེད་དཀའ་ཐོབ་པ་ད་རེས་ཙམ། ། མྱུར་དུ་ངན་འགྲོའི་
གནས་སུ་ལྷུང་ལ་ཁད། ། ད་རེས་འདི་ལ་དོན་ཆེན་མ་བསྒྲུབ་ན། །ཕྱིས་ནས་མི་ལུས་ཤིན་ཏུ་
རྙེད་པར་དཀའ། ། ཞེས་གསུངས་མ་ཐག་ཏུ་རང་གི་བསམ་པ་ལ། ད་ལན་འཁོར་བའི་སྡུག་
བསྔལ་ལས་གྲོལ་བར་བྱས་ནས་མ་ཀིའི་སེམས་ཅན་གཅིག་ཀྱང་མ་ལུས་པར་བདག་གིས་བསྒྲལ་
བར་བྱའོ་སྙམ་པའི་སེམས་བསྐྱེད་མ་ཐག་ཏུ། བླ་མའི་ཐུགས་ཀ་ནས་འོད་ཟེར་གྱི་ཕུང་པོ་ཞིག་
བདག་ལ་ཟུག་པ་ཙམ་གྱིས་རང་ཉིད་བདེ་ཆེན་གྱི་ཞིང་དུ་ཡེར་གྱིས་སླེབས་བྱུང༌སྙམ་པ་དང༌།
བདག་གི་ཐུགས་ཀ་ནས་འོད་ཟེར་དཔག་མེད་འཕྲོས་ཏེ། དེ་གཅིག་ཀྱང་མ་ལུས་པར་བདེ་ཆེན་
གྱི་ཞིང་དུ་དྲངས་པར་བསམ་ཞིང་སེམས་ཅན་ལ་སྙིང་རྗེ་དྲག་ཏུ་བསྒོམ་པར་བྱའོ། ། དེ་ལྟར་
- 73 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཐབས་སྣ་ཚོགས་པའི་སྒོ་ནས་དལ་འབྱོར་གྱི་ཆོས་སོ་བཞི་བོ་ཚང་པའི་རྟེན་ཡུལ་གྲུ་དང་ཁྲོམ་ཆེན་
པོའི་ནང་ན་ཡང་དེ་གཉིས་ཙམ་ཡང་ཡོད་མེད་ལ་བརྟགས་ནས་ད་ལྟ་རང་གིས་མི་ལུས་རྙེད་པ་ལ་
ཡིད་བཞིན་གྱི་ནོར་བུ་ལས་ལྷག་པའི་དགའ་བ་མ་སྐྱེས་ཀྱི་བར་དུ་རྙེད་པར་དཀའ་བའི་ཚུལ་རྣམས་
ཡང་ནས་ཡང་དུ་བསྒོམ། །
བདུན་པ་རྙེད་ན་དོན་ཆེ་བའི་ཚུལ་ནི། སློབ་དཔོན་ཆེན་པོས། ཡང་ཡང་རྙེད་དཀའ་
ཨུ་དུམ་ཝ་ར་འདྲ། ། རྙེད་པ་དོན་ཆེ་ཡིད་བཞིན་ནོར་བུ་འདྲ། ། ཞེས་གསུངས་པ་ལྟར། ད་
ལན་ཙམ་མ་གཏོགས་ཤིན་ཏུ་རྙེད་པར་དཀའ་ཞིང༌། རྙེད་ན་འདི་ལས་ལྷག་པའི་ཆོས་སྒྲུབ་པའི་
རྟེན་གཞན་མེད་པས་དོན་ཆེན་པོ་དང་ལྡན་པ་སྟེ། ཙནྡྲ་གོ་མིས། བདེ་གཤེགས་ལམ་རྟེན་
འགྲོ་བ་འདྲེན་པར་ཆས་གྱུར་པ། ། སེམས་ཀྱི་སྟོབས་ཆེན་མི་ཡིས་རྙེད་པ་གང་ཡིན་པ། ། ལམ་
དེ་ ལྷ་དང་ཀླུ་ཡིས་མི་རྙེད་ལྷ་མིན་དང༌། ། མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་
མིན། །ཞེས་གསུངས་པས། དབུལ་བོས་ཡིད་བཞིན་གྱི་ནོར་བུ་རིན་པོ་ཆེ་རྙེད་པ་ལྟར་དོན་ཆེ་
སྟེ། འདི་ལ་བརྟེན་ནས་མངོན་མཐོའི་ལུས་ལོངས་སྤྱོད་འཁོར་ཕུན་ཚོགས་ཀྱི་རྒྱུ་སྦྱིན་པ་ཚུལ་
ཁྲིམས་བཟོད་པ་བརྩོན་འགྲུས་སོགས་ཀྱང་རྟེན་འདིས་བསྒྲུབ་ནུས། བདེ་བ་ཅན་དུ་སྐྱེས་པའི་
བྱང་སེམས་རྣམས་ཀྱང་འདི་ནས་ཤར་ཕྱོགས་ན་སྙིགས་དུས་ཀྱི་ཚེ་ཐུང་གཅིག་ལ་འཚང་རྒྱ་བའི་
ལུས་རྟེན་ཁྱད་པར་ཅན་ཡོད་པས་དེར་སྐྱེ་བར་ཤོག་ཅེས་སྨོན་ལམ་འདེབས་པ་ཡིན། རྟེན་འདི།
ལ་བརྟེན་ནས་ཉན་རང་གི་མྱང་འདས་དང། འགྲོ་བ་རྣམས་བདེ་བར་ གཤེགས་ པའི་ སར་
འཁྲིད་པའི་སེམས་བསྐྱེད། མྱུར་ལམ་རྡོ་རྗེ་ཐེག་པ་སོགས་མདོ་སྔགས་གང་བརྟེན་ནས་སངས་
རྒྱས་ཀྱི་གོ་འཕང་བསྒྲུབ་པ་སོགས་ལེགས་པའི་ཡོན་ཏན་ཐམས་ཅད་ཀྱི་གཞི་ལྟ་བུ་ཡིན་ནོ། །
བརྒྱུད་པ་སྙིང་བོ་ལེན་འདོད་ཀྱི་བསམ་པ་སྐྱེ་དགོས་པའི་ཚུལ། གྲུ་ཡོད་དུས་སུ་ཆུ་བོ་ལས་
བརྒལ་དགོས་པ་དང་། དཔའ་བོའི་དཔུང་ཚོགས་དུས་སུ་དགྲ་འདུལ་བ་དང་། ཆུ་ལུད་དྲོད་
གཤེར་འཛོམས་ དུས་ སུ་ས་བོན་ཅི་ཐེབས་བྱེད་དགོས་པ་བཞིན་དུ་ཆོས་བྱེད་ པའི་མཐུན་རྐྱེན་
ཐམས་ཅད་ཚང་པའི་དུས་འདིར་བྱ་བ་ཐམས་ཅད་དོན་མེད་དུ་མ་སོང་བར་སྐྱེ་བ་གཏན་གྱི་སོ་
ནམ་རང་མགོ་རང་འདོན་པའི་འདོན་གྲོས་སུ་དམ་པའི་ཆོས་གཤའ་མ་གཅིག་རང་མི་བྱེད་རི་ཤི་
སྙམ་དུ་བསམ་དགོས་ཏེ། སློབ་དཔོན་ཆེན་པོས། ད་རེས་ཕུན་ཚོགས་རྐྱེན་ཀུན་འབྱོར་སྐབས་
འདིར། ། བརྩོན་འགྲུས་དྲག་པོས་སྲིད་ལས་འདའ་བར་མཛོད། ། ཅེས་གསུངས་སོ། །ཞི་
བ་ལྷས། འདི་འདྲའི་དལ་བ་རྙེད་གྱུར་ནས། ། བདག་གིས་དགེ་གོམས་མ་བྱས་པ། ། འདི་
ལས་ བསླུས་ པ་ གཞན་མེད་དེ། །འདི་ ལས་རྨོངས་ པའང༌ གཞན་མེད་དོ། ། ཞེས་ དང༌།
རྨོངས་པས་ཕྱིས་ཀྱང་སྒྱིད་ལུག་ན། ། མྱ་ངན་ཆེན་པོ་ལྡང་བར་འགྱུར། ། ཞེས་གསུངས།
- 74
6)g ¢g



དལ་འབྱོར་རྙེད་དཀའི་ཁྲིད་ཡིག་ཡང་དག་ལམ་འཇུག་བཞུགས།
འདི་ལ་གླ་རྔན་བྱིན་ནས་ནི། ། ད་ནི་རང་གི་དོན་བྱེད་ཆུགས། ། ཞེས་དང༌། གཞན་ཡང་
བསྟན་རིམ་ལས། ཉིན་མཚན་མེད་པར་ལུས་ངག་ཡིད་གསུམ་གྱིས། །གཡེལ་མེད་བསོད་
ནམས་ངོམས་མེད་བསྒྲུབ་པས་འདའ། །གནོད་དང་དོན་མེད་སྐབས་མེད་རབ་བསྒྲིམ་པས། །
སྙིང་པོ་བླངས་པས་ཚེ་འབྲས་ཡོད་པར་བྱ། ། ཞེས་གསུངས་པས། འདི་ལ་སྙིང་པོ་ཉིན་རེ་
བཞིན་དང་སྐད་ཅིག་མ་རེ་རེ་བཞིན་དུ་ལེན་དགོས་ཏེ། སྙིང་པོ་མ་ལོན་པར་དོན་མེད་ཚེ་འདིའི་
དགྲ་འདུལ་གཉེན་སྐྱོང་ཁོ་ནས་འདས་ན། དབུལ་བོ་གསེར་གླིང་ལ་སླེབས་ནས་སླར་ལག་སྟོང་
དུ་ཁྱིམ་དུ་འོངས་པ་དང་འདྲ། དགོས་འདོད་ཐམས་ཅད་འབྱུང་བའི་ནོར་བུ་ཞིག་ལོང་པ་ཞིག་
གིས་རྙེད་ནས་དགོས་འདོད་མ་བསླང་བར་བོར་བ་ལས་ཀྱང་རྩོག སྤྱོད་འཇུག་ལས། དལ་
འབྱོར་འདི་ནི་ཤིན་ཏུ་རྙེད་པར་དཀའ། ། སྐྱེས་བུའི་དོན་སྒྲུབ་ཐོབ་པར་གྱུར་པ་ལས། །གལ་
ཏེ་འདི་ལ་ཕན་པ་མ་བསྒྲུབ་ན། །ཕྱིས་ནས་ཡང་དག་འབྱོར་བར་ག་ལ་འགྱུར། །ཞེས་གསུངས་
པས། ཚེ་འདིའི་ལོངས་སྤྱོད་ལ་ཡང་མ་ཆགས་པར། ད་རེས་ཐར་བའི་ལམ་སྣ་ཟིན་ཐབས་ཁོ་
ན་ལ་འབད་དགོས། གལ་ཏེ་མ་འབད་ན། དེད་དཔོན་རྒྱ་མཚོ་ནས་སྟོང་ལོག་བྱས་པ་ལས་
ཀྱང་བླུན་ཏེ། སྲོག་མ་ཆད་ཀྱང་རོ། འདྲེས་མ་ཁྱེར་ཀྱང་སྨོན་པ། དབུགས་དང་མ་བྲལ་
ཀྱང་བེམ་པོ། དཔེར་ན་འཁོར་ལོས་སྒྱུར་བའི་རྒྱལ་པོ་རང་དང་འབངས་རྣམས་ལ་བདེ་བའི་
ཐབས་ལ་འགོད་པ་ལ་རྒྱས་སྲིད་རིན་པོ་ཆེ་སྣ་བདུན་ཡོད་པས། མི་ཞིག་རྒྱལ་པོ་ཐོབ་པ་ནས་མ་
ཤི་བར་དུ་གཉིད་ནས་བསྡད་པ་ལས་ཀྱང༌། མི་ལུས་ཐོབ་སྟེ་ཆོས་མ་བྱས་པ་དེ་བས་ཀྱང་བླུན་ཏེ།
ཀུན་མཁྱེན་ཆེན་པོས་མི་ལུས་ནང་ནས་དད་ལྡན་ཆོས་ཀྱི་རིགས། ། དེ་བས་དཀོན་ཕྱིར་སངས་
རྒྱས་ཐོབ་དང་མཚུངས། ། ཞེས་གསུངས། དལ་འབྱོར་བསྟན་པའི་མདོ་ལས། འཁོར་བ་ན་
རྒྱུ་བའི་སེམས་ཅན་མ་རིག་པའི་ལིང་ཏོག་གིས་ལོང་པ་དག་གིས་མི་ཉིད་ཀྱི་དངོས་པོ་རྙེད་པ་ནི་
མཆོག་ཏུ་དཀའ་སྟེ། ཁྱོད་ཀྱིས་རྟག་ཏུ་ལེགས་པའི་ཆོས་བསྒྲུབ་པར་བྱ་དགོས་སོ། ། ཞེས་
གསུངས་པས། དུས་ད་ནས་བཟུང་སྟེ་རྙེད་པ་ལ་དགའ་བ། མ་རྙེད་པ་ལ་མི་དགའ་བ། དེ་
བཞིན་དུ་བདེ་དང་མི་བདེ། སྙན་དང་མི་སྙན། བསྟོད་པ་དང་སྨད་པ་སོགས་འཇིག་རྟེན་
ཆོས་བརྒྱད་འདི་ངན་སྐྱུག་གི་ཕུང་པོ་ལྟར་འདོར་འདོད་ཀྱི་བསམ་པ་དང༌། རྣམ་དཀར་དགེ་བ་
ལ་སྐོམ་པ་ཆུ་འདོད་ལྟ་བུའི་བསམ་པ་རྒྱུན་ཆགས་སུ་མ་སྐྱེས་ཀྱི་བར་དུ་བསྒོམ་པར་བྱའོ། ། བར་
སྐབས་སུ་ཕྱི་སྣ་ཚོགས་སྣང་བའི་དཔེ་ཆ་འགྲོ་བ་ཕོ་མོ་ཐ་ན་དུད་འགྲོ་ཕྲན་བུ་ཡན་ཆད་ཁ་ཟས་ཙམ་
གྱི་དོན་དུ་མི་ཁོམ་པར་གནས་པ་རྣམས་ལ་བསམ་སྟེ། དོན་ཆུང་འདི་ཙམ་ལ་མི་ཁོམ་ན་བདག་
དམ་པའི་ཆོས་མི་བྱེད་པར་ཅི་ལ་ཁོམ་སྟེ་འདུག་གོ་བསམ། དེ་བཞིན་དུ་འགྲོ་བ་སུ་མཐོང་ཚད་
ལ་དལ་འབྱོར་ཚང་མི་ཚང་གྲོག་སྦུར་ཡན་ཆད་ལ་བརྟག་ན་ཕན་ཐོགས་ཤིན་ཏུ་ཆེ། འཇིག་རྟེན་
- 75 -



༄༅༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ན་བུ་ནོར་ཟས་གསུམ་འཛོམ་དཀའ་བ་བཞིན་དུ་འབྱོར་བ་བཅུ་ཚང་དཀའ། དེ་མི་རྟག་པ་
བཞིན་དུ་བདག་ལ་ཡང་དལ་འབྱོར་ཚང་པ་དེ་རིང་ལས་མ་གཏོགས་སང་དང་ནངས་པར་ཙམ་ལ་
གདོན་གྱིས་བཏབ་པ་དང་། དད་པ་འགྲིབ་པ་སོགས་ནམ་བྲི་བ་ཆ་མ་མཆིས་སྙམ་པ་དང་། ལེ་
ལོ་དང་སྙོམ་ལས་ཀྱི་ངང་དུ་མི་གཏོང་བར་དྲན་དང་ཤེས་བཞིན་བག་ཡོད་ཀྱི་གྲོགས་དམ་པ་དང༌
རྒྱུན་དུ་འགྲོགས་པར་མཛོད་ཅིག
སྨྲས་པ། མི་བཟད་སྲིད་པའི་ཆུ་གཏེར་ཆེན་པོ་ལས། ། སྒྲོལ་ལ་དལ་འབྱོར་ཚང་པའི་གྲུ་
མེད་པར། །ཐབས་གཞན་འདྲེན་པ་ཡོངས་ཀྱིས་མ་གསུང་པས། །ཐུན་མོང་རྒྱུ་ཡི་ཐེག་པའི་ཀ་
བ་ལ། ། རྡོ་རྗེ་ཐེག་པའི་འཕན་དར་གྱིས་བརྒྱན་ཏེ། ། བརྩོན་འགྲུས་དྲི་བཞོན་ཤུགས་ཀྱིས་
ལེགས་དྲངས་ནས། །སྐུ་གསུམ་ནོར་བུའི་གླིང་དུ་བསྒྲོད་རེ་རན། །གྲུ་གཟེངས་འདི་སྣང་
བརླན་གྱིས་ཚེགས་ལྷོད་ན། ། ངན་སོང་སྲིན་གླིང་སོགས་ལས་འོས་གཞན་གང་། ། བཤེས་
གཉེན་དེད་དཔོན་ཚུལ་བཞིན་བསྟེན་ནུས་ན། ། གཞི་ལམ་འབྲས་བུའི་དོན་ཀུན་གེགས་མེད་
འགྲུབ། །
ཅེས་པ་འདི་ནི་སློབ་བུ་ཆོས་དབྱིངས་རང་གྲོལ་གྱིས་རིང་མོ་ནས་ནན་ཆེར་བསྐུལ་ངོར། ཆོས་དབྱིངས་
སྟོབས་ལྡན་རྡོ་རྗེའམ་མིང་གཞན་དུ་མ་རང་གྲོལ་གྱིས་རང་གཞན་ཡོངས་ལ་ཕན་ཕྱིར་གཡང་སྟེང་དོན་གཉིས་
ལྷུན་འགྲུབ་ནས་ས་ག་ཟླ་བའི་ཚེས་ལ་སྦྱར་བའོ། །
– 76 -



འཆི་བ་མི་རྟག་པའི་ཁྲིད་ཡིག་འདི་སྣང་ཞེན་བློག་བཞུགས།
༄༅། ། འོད་གསལ་རྫོགས་པ་ཆེན་པོ་ལས། །
འཆི་བ་མི་རྟག་པའི་ཁྲིད་ཡིག་འདི་སྣང་ཞེན་ཟློག་བཞུགས་སོ། །
༄༅། །བླ་མ་དང་པདྨ་ཤནྟ་རཀྵི་ཏ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །
འདིར་འོད་གསལ་རྫོགས་པ་ཆེན་པོའི་ཐུན་མོང་གི་སྔོན་འགྲོའི་སྐོར་ལས། འཆི་བ་མི་རྟག་པའི་
ཁྲིད་ཀྱི་རིམ་པ་ལ་བརྒྱད་ལས།
དང་པོ་འཆི་བ་བསྒོམ་དགོས་པའི་རྒྱུ་མཚན་ནི། དལ་བ་བརྒྱད་དང་འབྱོར་བ་བཅུ་ཚང་
པའི་མི་ལུས་ཡིད་བཞིན་གྱི་ནོར་བུ་ལས་ལྷག་པ་ཐོབ་ཀྱང་མི་རྟག་པའི་ཚུལ་མ་བསམ་ན་ཚེ་འདིའི་
འདུན་མ་ལས་བློ་མི་ལྡོག་པའི་ཚུལ། སློབ་དཔོན་ཆེན་པོས། ཚེ་འདིའི་དོན་གཉེར་ལྡོག་བྱའི་
ཕྱིར། ། མི་རྟག་འཆི་བ་ཡང་དག་བསམ། ། ཞེས་དང༌། མི་རྟག་བློ་གཏད་མེད་པར་མ་ཤེས་
ན། ། ད་དུང་འཁོར་བ་འདི་ལ་ཞེན་ཅིང་ཆགས། །སྐྱིད་འདོད་ངང་ལ་མི་ཚེ་སྡུག་གིས་
འདའ། །ཡེངས་མ་ལམ་ལ་དལ་འབྱོར་མི་ཚེ་འཛད། །ཅེས་གསུངས། རྗེ་རིན་པོ་ཆེའི་ཞལ་
ནས། འཆི་བ་བསམ་ན་ཕྱི་མར་འགྲོ་གྲབས་བྱེད། ། ཅེས་གསུངས། ཕ་དམ་པའི་ཞལ་ནས།
ཚེ་མི་རྟག་པར་གོ་བས་ལུས་ངག་ཐ་མལ་དུ་མི་སྡོད། ཅེས་དང༌། འཆི་བ་བསམ་ན་ཅིས་ཀྱང་
དགོས་པ་མེད། ། ཡིད་ལ་དྲན་པར་གྱིས་ཤིག་དིང་རི་བ། ། ཞེས་གསུངས་པས། འཆི་བ་མ་
བསམ་ན་གཉེན་དང་ལོངས་སྤྱོད་བདེ་སྐྱིད་ཐམས་ཅད་བློས་གཏོང་མི་ནུས། འཆི་བ་བསམ་ན་
ཆོས་གང་ཉམས་སུ་ལེན་ཀྱང་དཀའ་རྒྱུ་མེད། འཆི་བ་བསམ་ན་ངན་འགྲོའི་རྒྱུ་གཏན་ནས་མི་
བསྒྲུབ། འཆི་བའི་ཚེ་ཡང་ཕྱི་མར་ཕན་པའི་ཆོས་རང་གིས་ལེགས་པར་བྱས་པས་ཕྱི་མ་ལ་མི་
འཇིགས། གཉེན་བཤེས་དང་ལུས་ལོངས་སྤྱོད་ཐམས་ཅད་ལ་མི་ཆགས་པས་འཆི་བ་བསམ་པ་
གལ་ཆེ་སྟེ། མྱ་ངན་འདས་ཆེན་ལས། རྗེས་ཐམས་ཅད་ཀྱི་ནང་ནས་བ་གླང་གི་རྗེས་མཆོག་གོ།
འདུ་ཤེས་ཐམས་ཅད་ཀྱི་ནང་ནས་མི་རྟག་པ་དང་འཆི་བའི་འདུ་ཤེས་མཆོག་ཡིན་ཏེ། འདི་དག་
གིས་ནི་ཁམས་གསུམ་གྱི་འདོད་པ་དང༌། མ་རིག་པ་དང་ང་རྒྱལ་ཐམས་ཅད་སེལ་ཏོ། ། ཞེས་
དང༌། དེ་བཞིན་དུ་ཉོན་མོངས་པ་ཐམས་ཅད་ཅིག་ཅར་དུ་འཇོམས་པའི་ཐོ་བ་དང༌། དགེ་
ལེགས་ཐམས་ཅད་ཅིག་ཅར་དུ་སྒྲུབ་པའི་སྒོར་འགྱུར་བ་ལ་སོགས་པས་བསྔགས་སོ། ། རྒོད་ཚང་
བའི་ཞལ་ནས། བྱ་རྩའི་འབྲེལ་ཐག་ཆོད་པ་དང་། །ཉེ་འབྲེལ་འབྱར་རྩི་གོག་པ་དང༌། །ཟས་
- 77 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ནོར་འཁྲི་བ་ཆོད་པ་གསུམ། ། འཆི་བ་མི་རྟག་བསྒོམ་ན་འོང་། ། ཞེས་གསུངས། སྐྱེ་མཆོག་
པའི་ ཞལ་ནས། འདིར་དགོས་ཀྱི་དགོས་ཆེད་མི་བསམ་པར། ། རྟག་ཏུ་ལོང་མེད་འཆི་བ་
བསམ། ། ཞེས་དང་། ཁྲོ་ཕུ་ལོ་ཙཱ་བའི་ཞལ་ནས། ཅི་བྱས་ཆོས་སུ་འགྲོ་བ་ལ། ། མི་རྟག་
སྡུག་བསྔལ་དྲན་པ་གཅེས། ། རྟ་བཟང་ལྕག་གིས་གཞུས་པ་འདྲ། ། ཆགས་སྡང་རང་ལོག་ངོ༌
མཚར་ཆེ། ། ཞེས་གསུངས་པས། འཆི་བ་མི་རྟག་པ་འདི་མ་བསྒོམ་པར་མངོན་མཐོ་དང་ངེས་
ལེགས་ཀྱི་ཆོས་གང་ཡང་མི་ཡོང་བས། འཆི་བ་བསྒོམ་དགོས་པའི་རྒྱུ་མཚན་ལ་ཡང་དག་པར་
བསམ་པར་བྱའོ། །
གཉིས་པ་དངོས་གཞི་འཆི་བ་བསམ་པ་ལ་དམིགས་པ་གཅིག་པུས་སྒོ་ནས་བསམ་པ་ནི།
ཀུན་བཟང་སྙིང་ཐིག་ལས། ལུས་གནད་གོང་ལྟར་རམ་སྐྱིལ་ཀྲུང་བཅས་ལ། དམིགས་པ་ནི་
བདག་གང་ནས་ཕྱིན་ཆ་མེད་པའི་ལུང་པ་དེ་ནི་ཁ་བྱང་དུ་བསྟན་པ། ཁ་དོག་ནག་པོ་གྱང་སྟོང་
དམར་ཟང་ཟེང་པ། མིའི་རྒྱུ་འགྲུལ་མེད་པ། རྫ་རི་སྔོ་དཔུང་དཔུང་རྫ་ཆུ་ཁྲལ་ལ་འབབ་པ།
གྲོག་རལ་ཁ་ ཤལ་ ཤལ་བ་འཇག་སྐྱ་ཀྱུ་རུ་རུ་ཟེར་བ། མི་རོ་མང་ པོ་ གཅན་གཟན་གྱིས་ ཕར་
འཐེན་ཚུར་འཐེན་བྱེད་པ། ཝ་མོ་ཁེང་ཁེང་བརྒྱལ་བ། བྱ་རོག་ཏོང་ཏོང༌། འུག་པ་ཧ་སྒྲ་
སྒྲོག་པ། བྲག་རི་མཐོ་ སང་ སང་བ། ལྷག་པ་འུ་རུ་རུ་ཟེར་བ། ཉི་མ་རི་རྩེ་ལ་ནུབ་པ།
གྲིབ་སོ་ནག་ངམ་ངམ་པ། དེར་གང་ནས་ཕྱིན་ཆ་མེད་པའི་སར་སླེབས་ཏེ་སྔོན་ཆད་འགྲོ་ནི་མ་
མྱོང་གྲོགས་མེད་གཏད་སོ་མེད་པར་ཐོམ་ཐོམ་དུ། ཀྱེ་མ་ཀྱེ་ཧུད་ཨ་ཙ་མ། །གར་འགྲོའི་གཏད་
སོ་བདག་ལ་མེད། །བུ་དང་ནོར་རྫས་གར་ཡོད་དམ། །ཡུལ་དང་ཕ་མ་ནམ་སླེབ་བམ། །ཀྱེ་
མ་ཀྱེ་ཧུད་ང་རེ་སྐྱོ། ། ཞེས་ལྷང་ལྷང་ཟེར་ཞིང་ཐོམ་ཐོམ་དུ་ཕྱིན་པ་ལས། ནམ་ཞིག་ཙ་ན་བྲག་
རྫོང་ཞིག་ཏུ་གློ་བུར་དུ་ལྷུང་ཞིང་ལག་པ་གཡས་པས་བྲག་གི་དཀྱིལ་དེར་རྩ་ཕོན་ཞིག་འདུག་པ་དེ་
ལ་ཟིན་ཏེ་དམ་དུ་བཅིངས་ཤིང་འདར་ལྡི་ལི་ལི་ཡོད་པ་ལ་མར་ལ་བལྟས་པས་ནི་གཏིང་ཟབ་མི་
མངོན་པ། ཡར་ལ་བལྟས་པས་གནམ་ལ་རེག་པ། མེ་ལོང་གི་ངོས་ལྟར་འདྲེད་ཅིང་རྒྱ་ཆེ་བ།
རླུང་འུ་རུ་རུ་ཟེར་བ་གཅིག་ཏུ་ལྷུང་བ་ལས། རྩྭ་ཕོན་དེའི་གཡས་ཕྱོགས་ཀྱི་བྲག་གི་སེར་ཁ་ཞིག་
ནས་བྱི་བ་དཀར་པོ་གཅིག་བྱུང་ནས་རྩྭ་ཉག་མ་གཅིག་བཅད་དེ་ཁྱེར་སོང་། གཡོན་ཕྱོགས་ནས་
བྱི་བ་ནག་པོ་གཅིག་བྱུང་ནས་རྩྭ་ཉག་མ་གཅིག་བཅད་དེ་ཁྱེར་སོང་། དེ་གཉིས་རེས་མོས་བྱས་
ཏེ་ཁྱེར་བས་རྩྭ་ཕོན་དེ་ཇེ་ཆུང་ལ་སོང་། བྱི་བ་ལ་རྒོལ་ཐབས་ནི་མེད། འཆི་བ་ལ་འཇིགས་
སྔངས་འདར་ཏེ། ཨ་ཙ་མ་ད་ནི་བདག་ལ་འཆི་བ་སླེབས་ཏེ་གདའ། བོས་པས་ཐོས་ས་ནི་མེད།
སྔོན་ཚད་འཆི་བ་མ་དྲན་པས་ཆོས་ནི་མེད། འཆི་བ་ཡོང་རྒྱུ་མེད་པར་གློ་བུར་དུ་སླེབས། ད་ནི་
བུ་ཚ་ནོར་རྫས་ཉེ་འབྲེལ་ཡུལ་མི་ཁྱིམ་མཚེས་དང་དེ་རིང་ཕྱིན་ཆད་འཕྲད་ནི་མི་ཡོང་། སྔོན་ལ་
ཁ 78 -



འཆི་བ་མི་རྟག་པའི་ཁྲིད་ཡིག་འདི་སྣང་ཞེན་ཟློག་བཞུགས།
དགེ་བ་ནི་མ་བྱས། ནོར་གང་བསགས་ནི་ཤུལ་དུ་ལུས། སྔོན་ཆད་འགྲོ་མ་མྱོང་བའི་གཤིན་
ཡུལ་མུན་ནག་ཐག་རིང་གྲོགས་མེད་གཅིག་པུར་འགྲོ་བ་ཨ་རྫི་འཇིགས་པ་ལ། འདི་ལས་ཐར་
བའི་ཐབས་ཅི་དྲག་གམ་གང་ན་ཡོད་ཅི་ཚུག་བྱེད། ཨ་ཙ་མ་འདི་ལས་ཇི་ལྟར་བྱས་ན་ཐར་ཞེས་
སྨྲེ་སྔགས་ལྷང་ལྷང་ཡོད་པའི་ཚེ། སྟེང་གི་ནམ་མཁའ་ལ་རྩ་བའི་བླ་མ་དེ་ཉིད་པད་ཟླའི་སྟེང་ན་
སྐུ་ལ་རུས་པའི་རྒྱན་དྲུག་གསོལ་ནས་ཌ་དྲིལ་བསྣམས་ཏེ་གར་སྟབས་ལིང་ལིང་བྱོན་ཅིང་འདི་སྐད་
དུ། ཀྱེ་མ་ད་ནི་མི་རྟག་མྱུར་དུ་འཇིག །ཕྱི་ཡི་དུས་བཞི་མི་རྟག་འགྱུར་ནས་འགྲོ །རྒན་རིམ་
དགྲ་གཉེན་ཐམས་ཅད་འཆི་དང་རྒུད། ། གཞོན་རིམ་དར་མ་ལོ་ཟླ་ཞག་གྲངས་འགྱུར། །འཆི་
བ་འདི་ལ་བཟློག་ཐབས་ཅི་ཡང་མེད། ། བཟློག་ཐབས་འདུག་གམ་ད་ལྟ་འདི་ལ་ལྟོས། ། ད་ནི་
ལོང་མེད་བླ་མར་མོས་གུས་མཛོད། །ཀྱེ་མ་གསུངས་པ་དེ་ཐོས་པ་ཙམ་གྱིས། ཀྱེ་མ་འདི་ལྟ་བུའི་
འཆི་བ་ལ་ཐུག་པའི་ཚེ། ཆོས་ཤིག་བྱ་རྒྱུ་ཡིན་པར་འདུག་པ་ལ། ད་སྔ་ཆོས་ཤིག་མ་བྱས་ང་རེ་
འགྱོད། ད་ནི་ཤི་རུང་གསོན་རུང་བླ་མ་དཀོན་མཆོག་མཁྱེན། བླ་མ་དཀོན་མཆོག་ལ་ཐུགས་
རྗེ་ཡོད་ན། བདག་འཁོར་བའི་གཡང་ས་ཆེན་པོ་འདི་ལས་བསྒྲལ་ན་ཅི་མ་རུང་བསམ་ཞིང་།
བླ་མ་དཀོན་མཆོག་མཁྱེན་ཞེས་སྙིང་ཐག་པ་ནས་མོས་གུས་དྲག་པོ་བྱས་པ་ཙམ་གྱིས། བླ་མའི་
ཐུགས་ཀ་ནས་འོད་ཟེར་གྱི་ཕུང་བོ་ཞིག་བདག་ལ་ཟུག་པ་དང༌། རྩྭ་ཕོན་ཆད་པ་དུས་མཚུངས་
ཏེ། བར་སྣང་ལ་འོད་ཟེར་དེས་གཡང་ལས་བཏེགས་ཏེ། བདེ་ཆེན་གྱི་ཞིང་དུ་སླེབས་བྱུང༌
སྙམ་པ་དང༌། བདག་གི་ཐུགས་ཀ་ནས་ཀྱང་འོད་ཟེར་དཔག་མེད་འཕྲོས་པས་ཁམས་གསུམ་གྱི་
སེམས་ཅན་གཅིག་ཀྱང་མ་ལུས་པར་བདེ་ཆེན་གྱི་ཞིང་དུ་དྲངས་པར་བསམ་ཞིང་སྙིང་རྗེ་དྲག་ཏུ་
བསྒོམ་པར་བྱའོ། །
གསུམ་པ་ཕྱི་སྣོད་ཀྱི་འཇིག་རྟེན་མི་རྟག་པ་ནི། སྤྲིང་ཡིག་ལས། ས་དང་ལྷུན་པོ་རྒྱ་མཚོ་
ཉི་མ་བདུན། ། འབར་བས་བསྲེག་པའི་ལུས་ཅན་འདི་དག་ཀྱང་། ། ཐལ་བ་ཡང་ནི་ལུས་པར་
མི་འགྱུར་ན། ། ཞེས་གསུངས་པས། ཕྱི་སྣོད་ཀྱི་འཇིག་རྟེན་གླིང་བཞི་རི་རབ་ལྷ་གནས་དང་
བཅས་པ། ཕྱིའི་ལྕགས་རི་སོགས་སྲ་ཞིང་བརྟན་པ་འདི་དག་ཀྱང་ནམ་ཞིག་འཇིག་པའི་དུས་ན་
ཉི་མ་འདི་བདུན་འགྱུར་གྱིས་ཚ་ཞིང་འབར་བས་བསམ་གཏན་དང་པོ་མན་ཆད་བསྐལ་བའི་མེས་
ཚིག་ནས་ཐལ་བ་ཙམ་ཡང་མེད་པར་འགྱུར་རོ། ། དེ་ནས་ཡང་བསྐལ་བ་ཆགས་ཏེ་ཡུན་རིང་དུ་
འདས་པ་ན་སྔོན་ ལྟར་འཇིག དེ་བདུན་གྱི་རྗེས་ སུ་ ཕྱིའི་རྒྱ་ མཚོ་འཕྱུར་ནས་བསམ་གཏན་
གཉིས་པ་མན་ཆད་འཇིག དེ་བདུན་གྱི་རྗེས་སུ་བསྐལ་བའི་རླུང་གཡོས་ཏེ་བསམ་གཏན་གསུམ་
པ་མན་འཇིག་པས་ཕྱི་སྣོད་ཀྱི་འཇིག་རྟེན་མི་རྟག དང་པོ་ས་གཞི་འདི་ཡང་ལག་མཐིལ་ལྟར་
མཉམ་ པ་ལ། ཕྱིའི་རི་ལུང༌ རྫ་ བྲག་ གྲམ་ ཁྲོད་ གཡང་ ས་ སོགས་ སུ་ འགྱུར་ བས་ ཀྱང་མི་རྟག
- 79 -



༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྔོན་ཆད་ཡོད་པའི་ནགས་ཚལ་དང་མཚོ་དང་ཆུ་མིག་དང་སྤང་ལྗོངས་ལ་སོགས་པ་ཡང་མི་རྟག་
པར་འགྱུར་བ་ལ་སྐྱོ་ཤས་བསྐྱེད་དོ། །
བཞི་བ་ནང་བཅུད་ཀྱི་སེམས་ཅན་མི་རྟག་པ་ལ་གཉིས་ལས། ངེས་པར་འཆི་བ། ནམ་
འཆི་ཆ་མེད་པ། དང་པོ་ངེས་པར་འཆི་བ་ནི། ཚོམས་ལས། གང་ཡང་སངས་རྒྱས་རང་
སངས་རྒྱས། །སངས་རྒྱས་རྣམས་ཀྱི་ཉན་ཐོས་ཀྱང་། ། སྐུ་ལུས་འདི་ནི་སྤོང་མཛད་ན། ། སྐྱེ་
བོ་ཕལ་བ་སྨོས་ཅི་དགོས། ། ཞེས་དང་། བསྟན་བཅོས་མྱ་ངན་བསལ་བ་ལས། ཅི་སྟེ་སངས་
རྒྱས་རྣམས་ཀྱི་སྐུ། །མཚན་དང་དཔེ་བྱད་ཀྱིས་བརྒྱན་པའི། །རྡོ་རྗེ་སྐུ་ཡང་མི་རྟག་ན། །ཆུ་
ཤིང་སྙིང་པོ་འདྲ་བ་ཡི། །ལུས་ཅན་གཞན་དག་སྨོས་ཅི་དགོས། །ཞེས་གསུངས་པ་ལྟར། དེ་
བཞིན་གཤེགས་པ་རྡོ་རྗེའི་སྐུ་བརྙེས་པ་རྣམས་ཀྱང་གདུལ་བྱའི་དོན་དུ་འཇིག་རྟེན་གཞན་དུ་
གཤེགས་ན། སྐྱེ་བོ་ཕལ་བ་རྣམས་སྨོས་ཅི་འཚལ། དེ་བཞིན་དུ་རྒྱ་བོད་ཀྱི་པཎ་གྲུབ་རྒྱལ་བློན་
ལོ་ཙཱ་བྱང་ཆུབ་སེམས་དཔའ་མཐའ་དག་གི་མཚན་ཙམ་ལས་ཡུལ་དུས་གནས་ སྐབས་གང་ན་
བཞུགས་མེད་པར་མྱ་ངན་ལས་འདས་པའི་ཚུལ་བསྟན་ཟིན། ཡུལ་གང་དུ་བསྡད་ཀྱང་འཆི་
བས་མི་ཚུགས་པ་མེད་དེ། ཚོམས་ལས། གང་དུ་གནས་ཀྱང་འཆི་བས་མི་ཚུགས་པའི། ། ས་
ཕྱོགས་དེ་ནི་ཡོད་པ་མ་ཡིན་ཏེ། ། བར་སྣང་ལ་མེད་རྒྱ་མཚོའི་ནང་ནའང་མེད། ། རི་བོ་རྣམས་
ཀྱི་གསེབ་ཏུ་ཞུགས་ནའང་མིན། ། ཞེས་གསུངས་པས། མགྱོགས་པས་བྲོས་པའམ་སྟོབས་དང་
ནོར་རྫས་དང་སྔགས་དང་སྨན་ལ་སོགས་པ་གང་གིས་ཀྱང་བཟློག་ཏུ་མེད་དེ། དྲང་སྲོང་ཆེན་པོ་
ལྔ་མངོན་ཤེས། ། མཁའ་ལ་རྒྱང་རིང་འགྲོ་བ་ཡང༌། ། གང་ན་སྤྱོད་ཡུལ་འཆི་མེད་པའི། །
གནས་དེར་ཕྱིན་པར་མི་ནུས་སོ། ། ཚེ་བསྐལ་བར་ཐུབ་པའི་གཟི་བརྗིད་ཕུན་སུམ་ཚོགས་པའི་ལྷ་
དང་དྲང་སྲོང་རྣམས་ཀྱང་འཆི་བའི་གནས་སྐབས་ལས་མི་ཐར། སངས་རྒྱས་ཀྱི་ཞལ་ནས། སྐྱེ་
བ་ཡོད་ན་འཆི་བ་ཡོད། །དར་བ་ཡོད་ན་རྒུད་པ་ཡོད། །ལང་ཚོ་དར་ཡང་མི་རྟག་སྟེ། །དར་
བའི་མདོག་ཀྱང་ནད་ཀྱིས་འཕྲོག །འཚོ་བའི་ཚེ་ཡང་འཆི་བས་འཕྲོག །རྟོག་པའི་ཆོས་ནི་གང་
ཡང་མེད། །ཅེས་གསུངས། སྔོན་དར་ཞིང་རྒྱས་པའི་གྲོང་སྡེ་དང༌། དགོན་གནས་ལྷ་ཁང་
སོགས་ཀྱི་ཤུལ་ཙམ་ལས་མེད་པ་འདི་ལའང་དང་པོ་སྐྱེས་པའི་བདག་པོ་བཟང་པོ་རེ་ཡོད་པ་ཡིན་
ཀྱང་། ད་ལྟ་བདག་པོའི་མིང་ཙམ་ཡང་མེད། ཁོ་བོས་བྱས་པའི་ལག་རྗེས་ཀྱང་ཞིག་རལ་དུ་
སོང་། རང་གིས་ཤེས་པའི་ཕ་མ་ཉེ་འབྲེལ་ཡུལ་མི་ཁྱིམ་མཚེས། བླ་མ་མཁན་སློབ་མཆེད་
གྲོགས་མཛའ་བཤེས་དགྲ་གཉེན་བར་མའི་འགྲོ་བ་སྒོ་ཕྱུགས་སོགས་ཇི་སྙེད་མཆིས་པ་ལས། དེ་
དག་ཕལ་ཆེར་འཇིག་རྟེན་ཕ་རོལ་དུ་སོང་ཞིང་། ན་ནིང་ཡོད་པའང་ད་ལོ་མེད་པའི་ཚུལ་ལ་
བསམ་ཞིང༌། སྔར་བྱུང་བའི་མི་འདི་ཞེས་བྱ་བ་མ་ཤི་བར་ཚེ་ཐར་དུ་ལུས་པ་གཅིག་ཙམ་ཡང་
ཁ 80 -



འཆི་བ་མི་རྟག་པའི་ཁྲིད་ཡིག་འདི་སྣང་ཞེན་ཟློག་བཞུགས།
མེད། ད་ལྟ་ཁྲོམ་ཆེན་པོ་ལ་མི་ཁྲི་ཕྲག་མང་པོ་འཚོགས་པ་དེ་རྣམས་ལོ་བརྒྱ་ཚུན་ཆད་ལ་མི་འཆི་
བ་གཅིག་ཀྱང་མེད། མི་རབས་སྔོན་མའི་དུས་ཀྱི་རྒྱ་གར་ནག་བལ་པོ་བོད་སོགས་ཀྱི་མི་གཅིག་
ཀྱང་མ་ལུས་པར་ཤི། རྟ་དབྱངས་ཀྱིས། སའམ་འོན་ཏེ་མཐོ་རིས་ན། ། སྐྱེས་ནས་གང་ཞིག་
མ་ཤི་བ། ། གལ་ཏེ་ཁྱོད་ཀྱིས་མཐོང་བའམ། ། ཐོས་སམ་འོན་ཏེ་ཐེ་ཚོམ་ཟ། ། ཞེས་གསུངས།
དེ་བཞིན་དུ་རང་ཉིད་ཀྱང་ནམ་ཞིག་ངེས་པར་འཆི་བས། འཆི་ངེས་པ་ལ་ངེས་ཤེས་གཏིང་
ཚུགས་པ་ཞིག་མ་འདྲོང་གི་བར་དུ་མ་བསྒོམ་ན་འཆི་བ་ཤེས་པ་ཙམ་གྱིས་མི་ཡོང་། འཆི་ངེས་པ་
དང་ལུས་འདི་འདོར་ངེས་པ་འདི་སྙིང་ནས་དྲན་ན་བློ་བྲེལ་ཚུབས་སེ་འགྲོ་བས་དེ་ལྟར་མ་བྱུང་གི་
བར་དུ་བསྒོམ། ཚེ་ལ་གུད་ནས་བསྣོན་པ་མེད་ཅིང་བྲི་བ་ཡོད་པས་མྱུར་དུ་རང་འཆི། ལྟག་ཆུ་
བཅད་པའི་རྫིང་བུ་མཐིལ་རྡོལ་བ་ལྟར་ཚེ་འཛད་དེ། མི་རྟག་པའི་གཏམ་ལས། ལྟག་ཆུ་
བཅད་པའི་རྫིང་བུ་བཞིན། ། བསྣོན་མེད་བྲི་བ་དང་བཅས་པས། ། ཀུན་ཀྱང་འཆི་བའི་ལམ་
ཞུགས་ན། ། གློ་བུར་ཚེ་ལ་སུ་ཡིད་སྟོན། ། ཞེས་གསུངས། ཉི་མ་ནུབ་ཁའི་གྲིབ་སོ་ལྟར་ཚེ་
འགྲིབ། འབྲུའི་བང་མཛོད་བཅུས་པ་ལྟར་ཚེ་འཛད། གསོད་སར་ཁྲིད་པའི་སེམས་ཅན་གྱི་
གོམ་པ་སྤོས་པ་ལྟར་ཚེ་འཛད། ཆུ་ལ་རི་མོ་བྲིས་པ་དེ་མ་ཐག་མི་སྣང་བ་ལྟར་ཚེ་འགྲིབ། ཚེ་རི་
གཟར་གྱི་འབབ་ཆུ་ལྟར་འཆི་བའི་ཕྱོགས་ལ་འགྲོ་བ་ལ་བཟློག་ཏུ་མེད། ཚོམས་ལས། དཔེར་
ན་ཐག་ནི་བརྐྱང་བ་ལ། ། སྤུན་ནི་གང་དང་གང་བཅུག་པའི། ། སྤུན་གྱིས་གཏད་ལ་གཏུག་པ་
ལྟར། །མི་རྣམས་སྲོག་ཀྱང་དེ་བཞིན་ནོ། །དཔེར་ན་ཕྱུགས་རྫི་དབྱུག་ཐོགས་ཀྱིས། །ཕྱུགས་
རྣམས་གནས་སུ་ཕྱིན་བྱེད་ལྟར། ། དེ་བཞིན་ན་དང་རྒ་བ་ཡིས། ། མི་རྣམས་འཆི་བདག་དྲུང༌
དུ་སྐྱེལ། །ཞེས་དང་། རྒྱ་ཆེར་རོལ་བ་ལས། སྲིད་གསུམ་མི་རྟག་སྟོན་ཁའི་སྤྲིན་དང་འདྲ། །
འགྲོ་བའི་སྐྱེ་འཆི་གར་ལ་ལྟ་དང་མཚུངས། ། འགྲོ་བའི་ཚེ་འགྲོ་ནམ་མཁའི་གློག་འདྲ་སྟེ། ། ཉེ་
བར་ལེན་པའི་ལུས་འདི་འཇིག་ཅིང་འབྲལ། ། དུས་བཞི་མི་རྟག་འགྱུར་ཞིང་སྙིང་པོ་མེད། །
རྒས་ཤིང་རྒུད་ལ་འཆི་བའི་ཆོས་ཅན་ཏེ། ། ཐང་ཅིག་ཡུད་ཙམ་སྐད་ཅིག་གནས་པ་མེད། ། སྐྱེ་
བའི་ཚེ་འགྲོ་རི་གཟར་འབབ་ཆུ་འདྲ། །ཞེས་གསུངས་སོ། །རང་མ་ལས་སྐྱེས་པ་ནས་འཆི་བའི་
ཕྱོགས་ལ་འགྲོ་བ་ལ་སྐད་ཅིག་གིས་ཀྱང་སྡོད་པའི་སྐབས་མེད་པ། ད་སོང་ན་བྲག་མཐོན་པོའི་ཁ་
ནས་རྡོ་ལྷུང་བ་ས་ལ་མ་བབས་ཀྱི་བར་དུ་བར་སྣང་ནས་སྡོད་ཁོམ་མེད་པ་དང་འདྲ་བས། དེང༌
དུས་ཚེ་ཚད་དྲུག་ཅུ་ཁ་རལ་ཡིན་པས། དེ་ཙམ་ཞིག་ཐུབ་ནའང་ལོ་གཅིག་སོང་གཉིས་སོང་འཆི་
བ་དང་ཇེ་ཉེ། དེ་བཞིན་ཟླ་བ་དང་ཞག་དང་དུས་ཚོད་སོགས་ཀྱི་གཅིག་སོང་གཉིས་སོང་འཆི་བ་
དང་ཇེ་ཉེ། མ་མཐའ་དབུགས་གཅིག་བླངས་གཉིས་བླངས་འཆི་བ་དང་ཇེ་ཉེ། སྐད་ཅིག་མ་
གཅིག་སོང་གཉིས་སོང་འཆི་བ་དང་ཇེ་ཉེར་སོང་བ་ཡིན་པས། སྤྱོད་འཇུག་ལས། ཉིན་མཚན་
- 81 -



༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྡོད་པར་ཡོང་མེད་པར། ། ཚེ་འདི་རྟག་ཏུ་གོལ་འགྱུར་ཞིང་། ། སྣོན་པའང་གུད་ནས་འོངས་
མེད་ན། ། བདག་ལྟ་འཆི་བར་ཅིས་མི་མྱུར། ། ཞེས་སོགས་དཔེ་དང་གཏན་ཚིགས་ཀྱི་སྒོ་ནས་
ལེགས་པར་བསམ་སྟེ་ངེས་པར་འཆི་བ་འོང་བ་ཐག་མ་ཆོད་ཀྱི་བར་དུ་བསྒོམ་མོ། ། གཉིས་པ་
ནམ་འཆི་བ་ལ་ངེས་པ་མེད་པའི་ཚུལ་བསམ་པ་ནི། འཆི་བ་ཤེས་པ་ཙམ་གྱིས་མི་ཆོག་སྟེ། ནམ་
འཆི་ངེས་མེད་མ་དྲན་ན། རེ་ཞིག་གི་བར་དུ་དགྲ་འདུལ་དང་གཉེན་སྐྱོང་གི་བྱ་བ་དང་ཆོས་
སྒྲུབ་པའི་མཐུན་རྐྱེན་སོགས་བཙལ་ཏེ། མཐར་ཆོས་ཤིག་བྱའོ་སྙམ་པས་ཆོས་ཕྱི་བཤོལ་ལ་ལུས་
ནས་ཤི་བ་མང་བས། ནམ་འཆི་ངེས་མེད་དྲན་ནས་ཉིན་རེ་བཞིན་དུ་འཆི་གྲབས་བྱས་ན་དོན་
ཆེན་མྱུར་དུ་འགྲུབ་སྟེ། ཚོམས་ལས། སང་དང་འཇིག་རྟེན་ཕྱི་མ་གཉིས། ། སྔོན་དུ་གང་
འོང་གཏོལ་མེད་ཀྱིས། །སང་གི་ཚིས་ལ་མི་འབད་པར། །ཕྱི་མའི་དོན་ལ་འབད་པར་རིགས། །
ཞེས་དང་། སྤྱོད་འཇུག་ལས། དེ་རིང་ཁོ་ན་མི་འཆི་ཞེས། ། བདེ་བར་འདུག་པ་རིགས་མ་
ཡིན། །བདག་ནི་མེད་པར་འགྱུར་བའི་དུས། །དེ་ནི་གདོན་མི་ཟ་བར་འགྱུར། །ཞེས་སོ། །
བྱང་སྒྲ་མི་སྙན་གྱིས་ལོ་སྟོང་རེ་ཐུབ་པ་མ་གཏོགས་གཞན་རྣམས་ཀྱིས་རང་རང་གི་ཚེ་ཚད་ཐུབ་
པའི་ངེས་པ་མེད་ན་ཡང་ཕལ་ཆེར་ངེས་པ་མེད་ལ། འཛམ་བུ་གླིང་བ་ཤིན་ཏུ་མ་ངེས། དང་པོ་
ལོ་དཔག་ཏུ་མེད་པ་ཐུབ། ད་གདོད་ལོ་བཅུ་ལ་རིང་མཐའ་བྱེད་དགོས་ཤིང༌། ད་ལྟ་ཡང་རྒན་
གཞོན་བར་མ་གང་ལའང་ནམ་འཆི་ལ་ངེས་པ་མེད་དེ། མཛོད་ལས། འདི་ན་མ་ངེས་ཐ་མར་
ནི། ། ལོ་བཅུ་དང་པོ་དཔག་ཏུ་མེད། ། ཅེས་དང༌། ཚོམས་ལས། སྐྱེས་པ་བུད་མེད་མང་
པོ་ཡང་། །དར་ལ་བབ་པ་འང་འཆི་འགྱུར་ན། །དེ་ལ་མི་འདི་གཞོན་ཞེས་ཏེ། །གསོན་པའི་
གདེང་དྲོད་ཅི་ཞིག་ཡོད། །ཁ་ཅིག་མངལ་དུ་འཆི་བར་འགྱུར། །དེ་བཞིན་ཁ་ཅིག་བཙས་ཙམ་
ན། ། དེ་བཞིན་ཁ་ཅིག་གོག་ཙམ་ན། ། དེ་བཞིན་ཁ་ཅིག་ཡོངས་རྒྱུག་ན། ། ལ་ལ་རྒན་དང་
ལ་ལ་གཞོན། ། ལ་ལ་དར་ལ་བབ་པའི་མི། ། རིམ་གྱིས་རབ་ཏུ་འགྲོ་འགྱུར་ཏེ། ། འབྲས་བུ་
སྨིན་པ་ལྟུང་བ་བཞིན། ། ཞེས་དང༌། དགེ་སློང་ར་ག་ཨ་སྱས་ཀྱིས། ཕུ་ཤི་མདོ་ཤི་ཟེར་བའི་
དུས། ། ཆ་ངག་ཡིན་པས་གོ་བར་མཛོད། ། ན་མཉམ་གཞོན་པ་ཤི་བའི་དུས། ། ཚེ་ལ་ངེས་
མེད་དྲན་པར་མཛོད། །རོ་དང་རུས་པ་མཐོང་བའི་ཚེ། །ལུས་ཀྱི་ཆོས་ཉིད་དྲན་པར་མཛོད། །
ཅེས་གསུངས་སོ། ། འཆི་བའི་རྐྱེན་མང་ཞིང་། གསོན་པའི་རྐྱེན་ཉུང་སྟེ། མི་རྣམས་དུག་ལྔ་
རགས་པས་རང་དང་ཡུལ་ཕྱོགས་སོགས་ཀྱི་ནོར་དང་ལོངས་སྤྱོད་ལ་བརྟེན་ནས་དགྲ་དང་འཕྲད་
དེ་སྲོག་དང་ནམ་འབྲལ་ཆ་མེད། གདོན་ལ་ཡང་གཟའ་རྒྱལ་པོ་ཀླུ་བཙན་མ་མོ་སོགས་ཤིན་ཏུ་
གདུག་རྩུབ་ཆེ་བ་སེམས་ཅན་གྱི་སྲོག་གཅོད་པ་ལ་དགའ་བའི་གདོན་རིགས་སུམ་བརྒྱ་དང་དྲུག་ཅུ་
ཙམ་ཡོད་པས། དཔེར་ན་ཕྱེ་མ་ལེབ་མར་མེ་དང་འཕྲད་པ་ལྟར་ད་ལྟ་རང་གཟའ་གདོང་ཐུག་ལྟ་
ཡ82



འཆི་བ་མི་རྟག་པའི་ཁྲིད་ཡིག་འདི་སྣང་ཞེན་ཟློག་བཞུགས།
བུས་འཆི་བ་ཐོག་རྒྱུག་ཏུ་མི་ཡོང་བའི་གདེང་ཅུང་ཟད་ཀྱང་མེད། སྙིགས་དུས་འདིར་ཀླུ་གཉན་
ས་བདག་ཁ་རྒྱས་ནས་བོད་ཡུལ་རྣམས་མཛེ་སྣ་ཚོགས་ཀྱིས་འགེང་ཞིང་། ཐ་ན་ཐེའུ་རང་ལྟ་བུའི་
གདོན་ཕྲན་བུས་ཀྱང་རང་རེ་རྣམས་ཀྱི་སྲོག་འཕྲོགས་པ་ལ་དཀའ་ཚེགས་མེད་པས་ནམ་འཆི་ལ་
ངེས་པ་མེད། བསྟེན་མ་ཤེས་ན་ལྷ་ཡང་རང་གི་སྲོག་གཤེད་དུ་གྱུར་པ་མང་། དེ་བཞིན་དུ་ནད་
ཀྱི་རིགས་སུ་གྱུར་པ་རླུང་མཁྲིས་བད་ཀན་འདུས་པ་ལས་གྱེས་པའི་ནད་རིགས་བཞི་བརྒྱ་རྩ་བཞི་
ཡོད་པས། ཟས་དང་སྤྱོད་ལམ་དམན་པ་དང་ལྷག་པ་ལོག་པ་སོགས་ལ་བརྟེན་ནས་ཚ་གྲང་གི་
ནད་གང་རུང་བསྐྱེད་དེ་ནམ་འཆི་ཆ་མེད། དཔེར་ན་ཚ་བ་ལྟ་བུའི་རིམས་ནད་དྲག་པོ་ཡང་ནམ་
འབྱུང་མི་ཤེས། གཞན་ཡང་མྱུར་དུ་འཆི་བའི་རྐྱེན་ལ་སྟག་སྤྱང་དོམ་དང་ཁྱི་སྨྱོན་སོགས་གཅན་
གཟན་དང༌། གཡང་ས་དང་བྲག་ཞིག་པ་དང་ས་ཆད་པ་དང་། ཆུ་བོ་དང་ཤུ་རྒོལ་དང་ཁང་
ཁྱིམ་ལ་མེ་ཤོར་བ་ལ་སོགས་པའི་ཕྱི་འབྱུང་བའི་གནོད་པ་ཡང་སྣ་ཚོགས་པ་ཡོད་པས་ནམ་འཆི་ཆ་
མེད། ནང་གི་འབྱུང་བ་འཁྲུག་པ་དང་འཕེལ་འགྲིབ་ཏུ་གྱུར་པའི་རྐྱེན་གྱིས་འཆི་བར་འགྱུར།
ལ་ལ་དག་ཟས་བཅོས་སྨན་དཔྱད་སོགས་ཐབས་མང་པོའི་སྒོ་ནས་གསོན་པའི་རྐྱེན་མང་ངོ་སྙམ་ན།
རིན་ཆེན་འཕྲེང་བ་ལས། འཆི་བའི་རྐྱེན་ནི་མང་བ་སྟེ། །གསོན་པ་ཡི་ནི་ཉུང་ཟད་ཅིག །དེ་
དག་རྣམས་ནི་འཆི་བའི་ཡང༌། ། དེ་བས་རྟག་ཏུ་ཆོས་མཛོད་ཅིག ། ཅེས་ཟས་མ་འཕྲོད་པ།
སྨན་ལོག་པ། གནས་ཁང་རྡིབ་པ། གྲུ་ཞིག་པ། མཛའ་བོས་བསླུས་པ་སོགས་གསོན་རྐྱེན་
ཡང་འཆི་རྐྱེན་དུ་གྱུར་པ་ཤིན་ཏུ་མང་། མར་མེ་སྡོང་བུ་དང་མར་ཁུ་ལ་སོགས་པ་རིང་དུ་གནས་
པའི་རྐྱེན་དུ་མ་ཡོད་ཀྱང་རླུང་ལྟ་བུས་གློ་བུར་དུ་བསྐྱོད་དེ་འཆི་བ་བཞིན་དུ་འཆི་རྐྱེན་ཤིན་ཏུ་མང་
བའི་ཚུལ། བཤེས་སྤྲིངས་ལས། ཚེ་ནི་གནོད་མང་རླུང་གིས་བཏབ་པ་ཡི། ། ཆུ་ཡི་ཆུ་བུར་
བས་ཀྱང་མི་རྟག་ན། ། དབུགས་རྔུབ་དབུགས་དབྱུང་གཉིད་ཀྱིས་ལོག་པ་ལས། ། སད་ཁོམ་
གང་ལགས་དེ་ནི་ངོ་མཚར་ཆེ། ། ཞེས་དང༌། རིན་ཆེན་འཕྲེང་བ་ལས། འཆི་བདག་རྐྱེན་གྱི་
ནང་གནས་པ། །རླུང་དམར་ནང་འདུག་མར་མེ་བཞིན། །ཞེས་གསུངས། རྟེན་འདི་འདོར་
བ་ལ་རྐྱེན་ཚེར་མ་ཟུག་པ་ལྟ་བུས་ཀྱང་འཇིག་སྟེ། ད་ལྟའི་གནས་སྐབས་ན་རང་གི་ལུས་ཡན་
ལག་ཉིང་ལག་ཚོགས་པ་འདི་དག་ལ་ཟས་གོས་བཟང་པོ་སྦྱར། རྒྱུན་དང་སྤྱོད་ལམ་གཟབ་ཀྱང་
རིང་བོར་མི་ཐོགས་པར་འཆི་བས་སླེབས་ཏེ། དེ་རང་ཁ་མིག་བཀྲགས་ཡང་ལེ་བྱས་པའི་མི་ལ་
སང་རོ་ནག་ཧམ་ཐུ་ལེ་བ་འབྱུང་བ་ལ་གྲངས་མེད་དེ། དེ་རྣམས་ལའང་སང་ང་འཆི་བསམ་པ་
མེད། དེའི་ ཕྱིར་འབྱུང་ བཞིའི་ ལུས་ ལ་ བློ་ གཏད་ ཟན་ རྡོག་ ཅིག་ ཟ་ རིང་ ལ་ ཡང་ མེད་ ལ།
དབུགས་རླངས་པ་ཙམ། དྲོད་མེ་སྟག་ཙམ། སྲོག་རྟ་རྔ་ཙམ་འདི་སྐད་ཅིག་ལ་འཆད་པ་ཡིན་
ནོ། །ལེགས་པར་སོམས་ཤིག སྔར་སྐྱེས་པ་ཐམས་ཅད་ཀྱང་ཤི། ཕྱིས་འབྱུང་བ་ཐམས་ཅད་
= 83 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཀྱང་འཆི། ད་ལྟ་ཡོད་པ་ཐམས་ཅད་ཀྱང་འཆི། ན་སོ་ལ་རྒས་གཞོན་མེད། གཟུགས་བྱད་
ལ་ལེགས་ཉེས་ཀྱང་མེད། གྲོགས་དང་འགྲོགས་འཕྲོ། ལས་ཀྱི་བྱེད་འཕྲོ། གོས་ཀྱི་གྱོན་འཕྲོ།
ཟས་ཀྱི་ཟ་འཕྲོ། དཔེ་ཆ་དང་ཡོ་བྱད། མཁར་དང་ཁང་པ། རྒྱུ་ནོར་ཟས་གསུམ། ཉལ་
མལ་དང་ལུས་ཆོས། ལྟོ་ཕོར་ཡན་ཆད་ཀྱི་འཕྲོ་ལིང་ངེ་། ཤུལ་དུ་ལུང་ངེ་། མཐའ་སྐོར་གྱི་
གྲྭལ་ནས་ཧ་རེ་འགྲོ་བའི་ཚེ་དབུགས་ནི་ངར། བཀྲག་མདངས་ཉམས། ཡན་ལག་གཡོབ།
འདུ་ཤེས་འཁྲུལ། རོ་ལ་ལང་གིས་སོང་ནས་ཐ་གུས་བསྡམས། ཡོལ་བས་བསྒྲིབ། དུར་ཁྲོད་
དུ་སྒྲེན་མོར་འདོར། ཡན་ལག་དང་ཉིང་ལག་འབྲེལ། བྱ་རྒོད་དང་གཅན་གཟན་གྱིས་སྐྲ་དང་
རུས་དུམ་ཡང་ཕན་ཚུན་ངུ་འཐོར་བའི་སྐབས་ལ་ཉེ་དུ་དང་ལོངས་སྤྱོད་རྗེས་སུ་མི་འབྲང་། བློས་
ནི་མི་ཐོངས། ལས་འབའ་ཞིག་གི་རྗེས་སུ་འགྲོ་དུས་མི་གཞན་རྣམས་ཀྱིས་ཁོ་ཤི་ལོ་ཟེར་བ་དང་།
འགའ་ཞིག་གིས་མ་ཤི་ལོ་ཟེར་བའི་གཏམ་གྱི་རྗེས་ཤིག་མིན་པ་མེད་པར། ཐམས་ཅད་ཀྱི་དཀྱིལ་
ནས་གཅིག་པུར་མར་གྱི་དཀྱིལ་ནས་སྤུ་བཏོན་པ་ལྟར་འགྲོ་དགོས་པའི་དུས་གཅིག་འབྱུང་བ་ལ་ཨ་
རེ་འཇིགས་ན། དེ་རིང་གི་ཉི་ནུབ་ལའང་མི་འབྱུང་བའི་གདེང་མེད་པས་ཤིན་ཏུ་བཟོད་དཀའ་
སྙམ་དུ་འདུན་པ་དྲག་པོའི་སྒོ་ནས་དྲན་པར་བྱས་ནས་འགྲོ་འདུག་ཉལ་གསུམ་ཐམས་ཅད་ལ་
འཇིག་རྟེན་འདིའི་སྤྱོད་ལམ་གྱི་ཐ་མ་ཡིན་ནོ། ། ཞེས་ངག་ཏུ་བརྗོད་ལ་ཡིད་ལ་དུང་ངེ་བ་བསྒོམ་
པར་བྱའོ། ། ཁ་རག་སྒོམ་ཆུང་གི་ཞལ་ནས། འཆི་ངེས་དེ་ཡང་མྱུར་དུ་འཆི། ། འཆི་ལ་ཅིས་
ཀྱང་མི་ཕན་པས། ། ལོང་མེད་རྒྱུད་ལ་བརྟེན་ཅིག་ཨང་། ། ཞེས་དང༌། འཆི་བདག་བདུད་
ནི་མི་སྡོད་ཚུར་ཚུར་འོང་། ། འདི་ལས་འབྲོས་པའི་ཐབས་ནི་ཅི་ཡང་མེད། ། ཅེས་གསུངས་
སོ། །དེ་ཡང་ད་སྔ་ཕན་ཆད་དྲག་ཞན་འབྲིང་གསུམ་འདི་ཙམ་ཞིག་ཁྲོམ་འུར་པ་བཞིན་དུ་འཆི་
བདག་གིས་བཅོམ། ང་ཡང་ད་སྔ་ཕན་མ་ཤི་བ་དེ་ཡང་ཁ་རྗེ་རེ་ཆེ་སྙམ། སྙིང་ཚ་སྟོང་སྟོང་བ།
ས་གཅིག་ཏུ་སྡོད་མི་ཚུགས་པ། འགྲོ་བའི་ཚེ་ཅུང་ཟད་རེ་བསམ་ནས་འདུག་དགོས་པ། ཉལ་
ན་ཡང་གློ་བུར་དུ་ལངས་དགོས་པ། ཚེ་འདིའི་བསམ་དོན་གལ་ཆེན་ཅི་ཞིག་འགྲུབ་ཀྱང་ཞེ་
ཕུགས་ལ་དགའ་རྒྱུ་མེད་པ། ཚེ་འདི་བ་རྣམས་དང་བློ་མི་མཐུན་པ། བློ་སྣ་ཐོང་རྒུད་ཀྱིས་མ་
སོང་གི་བར་དུ་ནམ་འཆི་ངེས་མེད་ལ་མྱོང་བ་ཐོན་ངེས་ཀྱི་བར་བསྒོམ་པས་རང་ལ་དགྲ་མ་རུང་བ་
ཞིག་འོང་བར་ངེས་ཤིང་དུས་གང་ལ་འོང་ཆ་མེད་པ། དེས་ཉིན་རེ་བཞིན་དོགས་ཟོན་བྱེད་པ་
དང་འདྲ་བས་གནད་ཤིན་ཏུ་ཆེའོ། །
ལྔ་ བ་ ཆོས་ མ་ གཏོགས་ འཆི་ བའི་ ཚེ་ གཞན་ གང་ གིས་ ཀྱང་ ཕན་ པ་ མེད་ པའི་ ཚུལ་ ནི།
འཇམ་དཔལ་རྣམ་པར་རོལ་བ་ལས། ཕ་མ་ཁྱོད་ཀྱི་སྐྱབས་མ་ཡིན། ། མཛའ་བཤེས་རྩ་ལག་
རྣམས་ཀྱང་མིན། ། དེ་དག་གིས་ནི་ཁྱོད་བོར་ནས། ། རང་ཉིད་གཅིག་པུར་ཕྱི་མར་འགྲོ །
— 84 -



འཆི་བ་མི་རྟག་པའི་ཁྲིད་ཡིག་འདི་སྣང་ཞེན་ཟློག་བཞུགས།
ཞེས་གསུངས། འཆི་བའི་ཚེ་ཆོས་མ་གཏོགས་གཞན་གང་གིས་ཀྱང་ཕན་པ་མེད་དེ། གཉེན་
བཤེས་བརྩེ་གདུང་ཇི་ལྟར་ཆེ་བས་མཐའ་བསྐོར་ཀྱང་གཅིག་ཙམ་འཁྲིད་དབང་མེད། ནོར་དང་
ལོངས་སྤྱོད་ཇི་ལྟར་ཡོད་ཀྱང་རྡུལ་ཙམ་ཡང་འཁྱེར་དབང་མེད། རྫས་དང་ཏིང་འཛིན་དཔའ་
བོའི་མཚོན་སོགས་ཀྱིས་མི་བཟློག ཕྱུག་པོའི་ནོར་གྱིས་བསླུ་བ་དང༌། སྨྲ་མཁས་གཏམ་གྱིས་
འབྲིད་དུ་མེད་དེ། སྤྱོད་འཇུག་ལས། གཤིན་རྗེའི་ཕོ་ཉས་ཟིན་པ་ལ། །གཉེན་གྱིས་ཅི་ཕན་
བཤེས་ཅི་ཕན། །དེ་ཚེ་བསོད་ནམས་གཅིག་སྐྱབས་ན། །དེ་ཡང་བདག་གིས་མ་བརྟེན་ཏོ། །
ཞེས་དང༌། ཀརྨ་ཆགས་མེད་ཀྱིས། སྨན་གྱིས་མི་ཕན་ཤི་ཐོས་ཚེ། ། སྨན་གྱིས་ཕན་མེད་དྲན་
པར་མཛོད། ། རིམ་གྲོས་མ་ཕན་ཤི་ཐོས་ཚེ། ། བཟློག་ཐབས་མེད་པར་ཤེས་པར་མཛོད། །
ནངས་པར་འགྱོགས་པའི་མགྲོན་པོ་བཞིན། ། མྱུར་དུ་འགྲོ་དགོས་དྲན་པར་མཛོད། ། ཅེས་
གསུངས་པས། སྟོབས་དང་ལོངས་སྤྱོད་འཁོར་ལོས་སྒྱུར་རྒྱལ་ལ་འགྲན་དུ་བཟོད་པ་རྣམས་ཀྱང་
འཁྲིད་པ་དང་འཁྱེར་བའི་དབང་ལྟ་ཅི་སྨོས། མའི་མངལ་ནས་ལྷན་ཅིག་འགྲོགས་པའི་ལུས་
འདི་ཡང་བཞག་སྟེ་རྣམ་པར་ཤེས་པ་གཅིག་པུར་དབང་མེད་དུ་འགྲོ་བའི་དུས་སུ་རྗེས་སུ་འབྲང་
ཞིང་ཕན་ཐོགས་པ་ནི་སྔོན་བསགས་ཀྱི་དགེ་བ་སོགས་དམ་པའི་ཆོས་ཁོ་ན་ལས་མི་འདུག་སྙམ་དུ་
བསམ། རྒྱལ་བ་བཤེས་གཉེན་གྱིས། ལྷ་ཅིག་ཇི་ལྟར་ཁྱོད་འབྱོར་ཀྱང་། ། གཤེགས་ནས་
འཇིག་རྟེན་གཞན་བཞུད་ཚེ། ། མྱ་ངམ་ཐང་ལ་དགྲས་བཅོམ་ལྟར། །གཅིག་པུ་སྲས་མེད་
བཙུན་མོ་མེད། །ན་བཟའ་མ་མཆིས་བཤེས་མ་མཆིས། །རྒྱལ་སྲིད་མ་མཆིས་ཁབ་མ་མཆིས། །
དཔག་མེད་མཐུ་དཔུང་མངའ་ལེགས་ཀྱང༌། །གཟིགས་སུ་མ་མཆིས་གསན་མ་མཆིས། །གཅིག་
ཙམ་ཉིད་ཅིག་ཕྱི་ཐག་གིས། ། རྗེས་སུ་འབྲང་བ་མི་མངའོ། ། མདོར་ན་ཉིད་ཀྱི་མཚན་ཙམ་
ཡང་། །དེ་ཚེ་མེད་ན་གཞན་ཅི་སྨོས། ། ཞེས་གསུངས། སྤྱོད་འཇུག་ལས། རྙེད་པ་མང་པོ་
ཐོབ་གྱུར་ཏེ། །ཡུན་རིང་དུས་སུ་བདེ་སྤྱད་ཀྱང༌། །ཆོམ་པོས་འཕྲོག་པ་ཇི་བཞིན་དུ། ། སྒྲེན་
མོ་ལག་པ་སྟོང་པར་འགྲོ །ཞེས་གསུངས་པས། བུ་སྟོན་གྱིས། བསམ་པ་བརྒྱ་ཕྲག་མ་བསམ་
གཅིག་ཙམ་ཉམས་འོག་ཚུད། ། གཤིན་རྗེ་འཇིགས་རུང་ཉམ་ངའི་མདུན་བསུས་ནས། ། མལ་
གྱི་ཐ་མར་དབུགས་སྟོང་སྲོག་བཅད་ཚེ། །ཆོས་ལས་གཞན་གྱིས་མི་ཕན་རིན་ཆེན་གྲུབ། །ཅེས་
གསུངས་པས། ཚེ་འདིའི་འདུན་མ་དང་དགྲ་ཐབས་ཙམ་བསྒྲུབ་པ་ལ་དུད་འགྲོ་རྣམས་མཁས་
པས། རང་ཉིད་འཇིག་རྟེན་ཕ་རོལ་དུ་ནམ་འགྲོ་ཆ་མེད་པས་ཚེ་གཞུག་སྤྲིན་བར་གྱི་ཉི་ཞུར་ཙམ་
འདི་ལ་བློ་སྣ་བསྟུངས་ཏེ། སྐྱེ་བ་གཏན་གྱི་འདུན་མ་ཚགས་སུ་ཚུད་པའི་ཆོས་གཤའ་མ་ཞིག་མི་
བྱེད་རེ་ཤི་སྙམ་དུ་བསམ་པར་རིགས་ཏེ། ཁྱོད་ཀྱི་བྱ་བ་ཟིན་ནམ་ཞེས། །འཆི་བདག་སྡོད་པར་
མི་འགྱུར་གྱི། །གང་ཞིག་སྒྲུབ་དགོས་དམ་པའི་ཆོས། །དེ་རིང་ཉིད་དུ་བརྟུན་ལ་གྱིས། །ཞེས་
- 85 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
BH
དང༌། སློབ་དཔོན་ཆེན་པོས། ཡུན་ཐུང་ཚེ་ཡི་ཕྱེད་ཙམ་གཏི་མུག་གཉིད། ། ཕྱེད་ཀྱང་སུམ་
གཉིས་རྣམ་གཡེང་འདུ་འཛི་སྟེ། །སུམ་ཆ་གཅིག་ལ་བར་ཆད་རྐྱེན་དབང་མང་། །དེ་ཕྱིར་འདུ་
བྱེད་སྟོན་ཀའི་སྤྲིན་བཞིན་གཡོ། །ལང་ཚོ་ལྡན་པའི་ལུས་ཀྱང་མྱུར་དུ་འཇིག །དེ་ཚེ་ཕན་པའི་
ཐབས་ལ་བརྩོན་པ་གཅེས། ། ཞེས་གསུངས་པས། ལོ་དྲུག་ཅུ་ཐུབ་པའི་དབང་དུ་བྱས་ན།
སུམ་ཅུ་ལ་གཉིད་ནས་བསྡད་པས། ལོ་སུམ་ཅུ་ལ་ཡང་ཆ་གསུམ་དུ་བྱས་པའི་ལོ་ཉི་ ཤུ་རྣམ་
གཡེང་དང་འདུ་འཛི། བྲེ་མོའི་གཏམ་དང་བཟའ་བཏུང་སོགས་ཀྱིས་འདས། ལོ་བཅུ་ལ་བར་
ཆད་ཀྱི་རྐྱེན་མང་པས་ཆོས་བྱེད་ཁོམ་འགའ་མ་མཆིས། ཞིབ་ཏུ་དབྱེ་ན་ལོ་བཅུ་བཅོ་ལྔ་ཉི་ཤུ་རྩ་
སྟོད་ལ་ཆོས་མི་དྲན་པ་མང་བས། དེ་ཡན་ཆད་དོར་ནས་སྔར་བཞིན་བརྩིས་ན་ལོ་གཅིག་གཉིས་
ལས་མེད་པས། ད་ལྟ་ནས་བཟུང་སྟེ་ཉིན་མཚན་མེད་པར་ཆོས་ལ་འབད་དགོས་ཏེ། ཀླུ་སྒྲུབ་
ཀྱིས། མགོ་འམ་གོས་ལ་གློ་བུར་མེ་ཤོར་ན། ། དེ་དག་ལྡོག་སླད་བགྱི་བ་བཏང་ནས་ཀྱང་། །
ཡང་སྲིད་མེད་པར་བགྱིད་སླད་འབད་འཚལ་ཏེ། ། དེ་ལས་ཆོས་མཆོག་དགོས་པ་གཞན་མ་
མཆིས། ། ཞེས་གསུངས་པ་ལྟར་ཆོས་རྣམ་དག་བྱེད་པ་ལས་གཞན་གང་ཡང་བྱེད་ན་ན་ར་ཀུན་
སྙམ་པའི་བསམ་པ་ཤུགས་དྲག་མ་སྐྱེས་ཀྱི་བར་དུ་བསྒོམ་དགོས་སོ། །
དྲུག་པ་མཐུན་དཔེ་ནི། སློབ་དཔོན་ཆེན་པོས། ཚེ་འདི་མི་རྟག་སྟོན་ཀའི་སྤྲིན་དང་
འདྲ། །མཛའ་བཤེས་གཉེན་འདུན་ཚོང་འདུས་མགྲོན་པོ་འདྲ། །འཆི་བདག་བདུད་ནི་དགོང་
ཁའི་གྲིབ་སོ་འདྲ། ། འཇིག་རྟེན་ཕྱི་མ་སོས་ཀའི་ཉ་བསྡོས་འདྲ། ། ཚེ་འདིའི་སྣང་བ་མདང་གི་
རྨི་ལམ་འདྲ། །འདོད་ཡོན་ལོངས་སྤྱོད་སྒྱུ་མའི་དགའ་སྟོན་འདྲ། །དོན་མེད་ཐ་མ་དེ་ནི་འབྲལ་
བ་ཡིན། །བསགས་པ་འཛད་ཅིང་འབྱོར་བ་རྒུད་པའི་རྒྱུ། ། ཞེས་གསུངས་པས། སྐྱེས་པའི་
ཐ་མ་འཆི་བ་མར་མེ་སྣུམ་ཟད་དང་འདྲ། འདུས་པའི་ཐ་མ་འབྲལ་བ་ཚོང་འདུས་མགྲོན་པོ་དང་
འདྲ། བསགས་པའི་ཐ་མ་འཛད་པ་སྦྲང་རྩི་དང་འདྲ། མཐོ་བའི་ཐ་མ་ལྟུང་བ་མདའ་རྐྱེན་ལ་
འཕངས་པ་དང་འདྲ། ལང་ཚོ་མཛེས་པ་མེ་ཏོག་དང་འདྲ་སྟེ་ཡུན་མི་རིང༌། བདེ་ཞིང་སྐྱིད་པ་
ཆང་འཐུང་དང་འདྲ་སྟེ་ཕུགས་སུ་སྡུག གཟུགས་ཀྱི་ཕུང་པོ་འདི་ཁང་རུལ་དང་འདྲ་སྟེ་འཇིག་
སླ། ཚེ་སྲོག་འདི་རྒན་མོས་ལུ་གུ་འཚོ་བ་དང་འདྲ་སྟེ་སྟོབས་ཆུང༌། འཆི་བདག་བདུད་ནི་སྤྱང་
ཁུ་བཀྲེས་པ་དང་འདྲ་སྟེ་སྲོག་ལ་འཇབ། གཟུགས་ཕུང་འདི་ཐང་ཤིང་གི་རྩེ་མོའི་བྱ་ཚང་དང༌
འདྲ་སྟེ་རབ་ཏུ་མི་བརྟན། ཚེ་སྲོག་འདི་བྱེའུ་ཕྲུག་ཤ་རྗེན་དང་འདྲ་སྟེ་སྲོག་སྙི། འཆི་བདག་གི་
བདུད་རྒྱ་ཁྲ་ཧོར་བ་དང་འདྲ་སྟེ་སྟོབས་ཆེ། གཟུགས་ཕུང་འདི་མཚེའུ་སྐམ་པའི་ཉ་དང་འདྲ་སྟེ་
བརྟེན་ས་མེད། ཚེ་སྲོག་སྦྲུལ་ལམ་ཉེའུ་ཆུང་དང་འདྲ་སྟེ་སྲོག་འཆད། འཆི་བདག་མཁའ་ལྡིང་
དང་འདྲ་སྟེ་སྲོག་ལ་ཟ། འཆི་བ་སྙིང་ནས་དྲན་ན་ཚེ་འདིའི་བྱ་བ་བསླུ་བྲིད་དང་འདྲ་བས་ཡིད་
- 86



འཆི་བ་མི་རྟག་པའི་ཁྲིད་ཡིག་འདི་སྣང་ཞེན་ཟློག་བཞུགས།
མི་གཏོད། ཕྱིའི་ནམ་ཟླ་དུས་བཞིའི་འཕོ་འགྱུར། ཉི་ཟླའི་འཆར་ནུབ། རྩི་ཤིང་གི་སྐྱེ་བྲི།
བྱ་བའི་བྱེད་ཚུལ། བཟའ་བཏུང་སྤྱོད་ལམ། ཡི་གེ་འབྲི་མཆོད། རང་གི་ལུས་ཀྱང་ཆུང་དུས་
ནས་ད་བར་དུ་འགྱུར་ཚུལ། ངག་གི་གཏམ། སེམས་ཀྱི་འཆར་སྒོ་ཐམས་ཅད་ཀྱང་མི་རྟག
འདས་མ་འོངས་ད་ལྟ་གསུམ་དུ་འགྱུར་བས། གང་ལ་བལྟས་ཀྱང་མི་རྟག་པ་དང་མི་འདྲ་བ་མ་
མཆིས་སོ། །
བདུན་པ་འཆི་བ་མ་བསྒོམ་པའི་ཉེས་དམིགས་ནི། སྤྱན་སྔ་རིན་པོ་ཆེའི་ཞལ་ནས། ད་
ནངས་མི་རྟག་པ་ཐུན་རེ་མ་བསྒོམ་ན་དེའི་ཉིན་པར་ཚེ་འདི་བར་འགྲོ་བར་སྣང་གསུངས། ད་
དུང་མི་འཆི་སྙམ་པ་འདི་རྒུད་པ་ཐམས་ཅད་ཀྱི་སྒོ་ཡིན་པས། ཞིང་བཙུན་ཡེར་བའི་ཞལ་ནས།
སྔ་དྲོ་མི་རྟག་པ་མ་སྐྱེས་ན་ཉི་མ་ཕྱེད་ན་ཚེ་འདི་བར་ཆ། ཉིན་ཕྱེད་ལ་མ་སྐྱེས་ན་དགུང་མོ་འདི་
བར་ཆ་གསུངས། བླུན་རྨོངས་ཕལ་ཆེར་གྱིས་རང་ལ་འཆི་བ་འོང་ངམ་སྙམ་པའི་རྟོག་དཔྱོད་
ཙམ་ཡང་མི་གཏོང་། འགའ་ཞིག་གིས་འཆི་བ་ཞིག་འོང་སྙམ་ཡོད་ཀྱང་ལོ་ཟླ་ཞག་གྲངས་རྣམས་
རེ་རེ་བཞིན་དུ་མི་འཆི་སྙམ་པའི་ངང་ལ་རྒས་ཤིང་འཆི་ནད་ཀྱིས་མ་ཐེབས་ཚུན་ཆད་ལ་ནམ་འཆི་
ངེས་མེད་མི་དྲན། ནད་ཀྱིས་ཐེབས་ཀྱང་རེ་ཞིག་གསོན་དུ་རེ་སྟེ་འཆི་གྲབས་ཀྱི་ཆོས་བྱེད་པའི་
བསམ་བློ་ད་དུང་མི་སྐྱེ་བ་ཚེ་འདིའི་འདུན་མ་ཁོ་ནའི་དབང་དུ་འགྲོ འཆི་བ་མ་དྲན་པར་ཐོས་
བསམ་སོགས་དགེ་བའི་ལས་བྱས་ཀྱང་མཐུ་ཆུང་ཉེས་ལྟུང་སོགས་ངན་འགྲོའི་ལས་དང་མ་འདྲེས་
པ་ཤིན་ཏུ་དཀོན། གལ་ཏེ་ཕྱི་མར་དམིགས་ནས་བསྒྲུབ་ན་ཡང་ཕྱི་བཤོལ་དང་ལེ་ལོ་གཉིད་རྨུག་
བྲེ་མོའི་གཏམ་བཟའ་བཏུང་སོགས་རྣམ་གཡེང་གིས་ཉིན་མཚན་འདའ་བས་བརྩོན་པ་ཆེར་མི་
བྱེད། ཚེ་འདི་ཡུན་རིང་གནས་སུ་རེ་བས་བསླུས་ནས་ཆོས་པར་རློམ་ཀྱང་མཁོ་དགུ་དང་རྙེད་
བཀུར་སོགས་ལ་ཆགས་པ་དྲག་པོ་སྐྱེས་ཏེ། དེ་དག་འབྱུང་བ་ལ་གཞན་གྱིས་གེགས་བྱས་སམ་
བྱེད་དུ་དོགས་ནས་སྡང་བ་སྐྱེ། ཆགས་སྡང་གི་ཉེས་དམིགས་ལ་རྨོངས་པའི་གཏི་མུག་རྒྱས་ཤིང༌།
དེ་ལས་ང་རྒྱལ་སོགས་ཉོན་མོངས་དྲག་པོ་ཆུ་བོའི་རྒྱུན་བཞིན་དུ་རྒྱས་ཤིང་། དེས་བསྐྱེད་པའི་མི་
དགེ་བ་བཅུ་དང༌། མཚམས་མེད་པ་ལྔ། སོ་ཐར་བྱང་སེམས་གསང་སྔགས་ཀྱི་ཕམ་པ་དང་
ཉེས་བྱས། སྐུ་གསུང་ཐུགས་ཀྱི་དམ་ཚིག་ཉམས་ཆགས་འབྱུང་སླ་བས་འཁོར་བ་དང་ངན་སོང་
གི་གནས་སུ་ཡུན་རིང་བོའི་བར་དུ་སྡུག་བསྔལ་མྱོང་དགོས་པ་འཆི་བ་མ་དྲན་པས་ལན་པ་ཡིན་
པས། མི་འཆི་སྙམ་པའི་བློ་ངན་འདི་དང་གཏན་བྲལ་ཞིག་བྱེད་པ་ཤིན་ཏུ་གལ་ཆེ། པོ་ཏོ་བའི་
ཞལ་ནས། མི་རྟག་པ་མ་དྲན་པའི་ཆོས་ཐམས་ཅད་འཁྱགས་ཐོག་ཏུ་མཁར་བརྩིགས་པ་དང་
འདྲ། དལ་དུས་སུ་སྟོང་ཉིད་སོགས་ཡོང་ཡོང་འདྲ་བར་འདུག་ཀྱང་གལ་ལ་ཐུག་དུས་རྨང་ནས་
ཞིག་འགྲོ་བར་འདུག་གསུངས་སོ། །
— 87 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བརྒྱད་པ་འཆི་བ་མི་རྟག་པ་བསྒོམས་པའི་ཕན་ཡོན་ནི། འཆི་བ་ཡང་ཡང་དྲན་ན་དེ་རིང་
ཡང་མི་འཆི་སྙམ་པའི་བསམ་པ་མེད་པར་མྱུར་དུ་འཆི་སྙམ་པའི་བསམ་པ་དུང་ངེ་བ་ཡོད་པའི་
སྟབས་ཀྱིས། ཚེ་འདིའི་ཕུན་ཚོགས་ལ་སྙིང་པོ་མེད་པར་མཐོང་ནས་དེའི་ཆེད་དུ་འབད་པ་བྱེད་
པའི་བློ་ལྡོག་ཅིང་། ལས་འབྲས་སྐྱབས་འགྲོ་ཚུལ་ཁྲིམས་སོགས་བླང་དོར་ཚུལ་བཞིན་དུ་བྱེད།
མངོན་མཐོ་དང་ངེས་ལེགས་ཀྱི་རྒྱུ་སྒྲུབ་པ་ལ་འཇུག་སླ། འཆི་བ་དྲན་པ་ནི་ཕུན་སུམ་ཚོགས་པ་
ཐམས་ཅད་ཀྱི་སྒོ་ཡིན། པོ་ཏོ་བའི་ཞལ་ནས། སྣང་སེལ་མི་རྟག་པ་འདི་ཡིན་ཏེ། ཚེ་འདིའི་
སྣང་བ་ཐམས་ཅད་འདིས་སེལ་གསུངས། ཤུ་བོ་བའི་ཞལ་ནས། ངའི་འདི ར་མི་རྟག་པའི་སྒོམ་
ཉམས་འབུལ་བ་ཀུན་ཆོས་ཀྱི་གཏིང་དུ་སོང་བར་འདུག སྟོང་པའི་སྒོམ་ཉམས་དེ་ཁ་ན་ཡར་
ཡམ་མེ་ཞིག་ལས་མི་འདུག་གསུངས། མངར་སྒོམ་པའི་ཞལ་ནས། ངས་མི་རྟག་པ་ཐུན་རེ་
སྔོན་དུ་མ་བསྒོམ་པར། ཆོས་འཆད་མ་མྱོང་གསུངས། ཁམ་ལུང་བའི་ཞལ་ནས། མི་རྟག་པ་
བསྒོམ་ན་ཆོས་བྱེད་དུ་རེ་བ་ཡིན། གཞན་དུ་ན་སེམས་མི་དགའ་བ་ལས་ཅི་ཡོད། རང་རེ་
གནངས་ཁོ་ནར་འཆི་ན་ཆུ་ཐམས་ཅད་མར་ཁུར་སོང་། རི་ཐམས་ཅད་གསེར་དུ་སོང་། མི་
ཐམས་ཅད་ངེད་རང་གི་བུ་དང་བུ་མོར་སོང་ཡང་དེས་ཅི་བགྱི་གསུངས། ཕུ་ཆུང་བའི་ཞལ་ནས།
མི་རྟག་པ་དང་ལས་འབྲས་འདི་སྒོམས་ཤིག དེ་བསྒོམ་ན་ཕམ་པ་བཞི་བྱུང་ཡང་སྡིག་པ་སྤོང་པ་
ཞིག་ཡོང་། དེ་ངའི་ཁ་ཆེམས་ཡིན་གསུངས། སྣེའུ་ཟུར་བའི་ཞལ་ནས། ཚེ་འདིའི་ཞེན་པ་
ལས་མི་རྟག་པ་བསྒོམས་པས་སྐྱོབ། བཅོམ་ལྡན་འདས་ཀྱི་རྣམ་ཐར་སྒོ་གསུམ་གསུངས་པའི་
རྣམ་པར་ཐར་བའི་སྒོ་སྨོན་པ་མེད་པ་བྱ་བ་ཡང་འཇིག་རྟེན་མཐའ་དག་མི་རྟག་པ་དང་སྡུག་
བསྔལ་བར་བསྒོམས་པས། འཇིག་རྟེན་མཐའ་དག་ལ་སྨོན་པ་མེད་པ་ལ་ཟེར་བ་ལགས། དྲན་
པ་ཉེར་བཞག་ལས། གང་འདི་འཆི་བ་འབྱུང་བ་ནི། །དྲན་པའི་མཆོག་ཏུ་རབ་ཏུ་བསྔགས། །
དེ་བརྟེན་ན་ནི་ཞི་བའི་མཆོག ། རྙོག་དང་བྲལ་བར་འགྲོ་བ་ཡིན། ། ཞེས་གསུངས། མདོ་
ལས། མི་རྟག་པ་མང་དུ་བསྒོམས་ན་སངས་རྒྱས་ཐམས་ཅད་ལ་མཆོད་པ་བྱས་པ་ཡིན་ནོ། །
སངས་རྒྱས་ཐམས་ཅད་ཀྱིས་དབུགས་དབྱུང་བ་ཡིན་ནོ། ། སངས་རྒྱས་ཐམས་ཅད་ཀྱིས་ལུང་
བསྟན་པ་ཡིན་ནོ། ། སངས་རྒྱས་ཐམས་ཅད་ཀྱིས་བྱིན་གྱིས་བརླབས་པ་ཡིན་ནོ། ། ཞེས་
གསུངས་སོ། །འགྲོ་མགོན་གྱི་ཞལ་ནས། མི་རྟག་པ་རྗེས་དྲན་འདི་ཟབ་པས་རྒྱུད་ལ་སྐྱེ་བ་ཡང་
ཤིན་ཏུ་དཀའ། སྟོན་པ་དང་སྒོམ་ཆེན་རྣམས་ཀྱང་འདི་ལ་རྡུགས་གསུངས། འདུལ་བ་ལུང་
ལས། འཆག་ཁང་དུ་ཀེང་རུས་བྲིས་པ་ཚུན་ཆད་ཀྱིས་དྲན་པར་བྱེད། དགྲ་བཅོམ་པ་ཐམས་
ཅད་ཀྱང་དུས་ཐམས་ཅད་དུ་འཆི་བ་མི་རྟག་པ་བསྒོམ། དམར་ཁྲིད་ཟབ་མོ་ཤི་བ་མཐོང་བ་དང་
ཐོས་པ་ཀུན་ཡིན། སྤྱན་སྔ་བའི་ཞལ་ནས། འཆི་བ་མི་རྟག་གཅིག་པུ་ལ། །གཡེང་བ་སྤངས་
- 88 -



འཆི་བ་མི་རྟག་པའི་ཁྲིད་ཡིག་འདི་སྣང་ཞེན་ཀློག་བཞུགས།
ཏེ་བསྒོམས་ན་ཡང༌། ། བསོད་ནམས་རྒྱ་མཚོ་སྡུད་པ་དང༌། ། སྒྲིབ་པའི་ཚང་ཚིང་སྲེག་པ་
དང༌། །ཉོན་མོངས་སྦྲུལ་དུག་འཇོམས་པ་དང༌། །དགེ་ལ་བསྐྱལ་ཞིང་མི་དགེ་སྤོངས། །སངས་
རྒྱས་གོ་འཕང་ལ་ཉེ་བ། །བྱེད་པ་ལྟ་བུའི་བརྒྱ་ཆ་ཡང་། །སྦྱིན་གཏོང་ཙམ་གྱིས་བྱེད་མི་ནུས། །
ཞེས་གསུངས་སོ། ། པོ་ཏོ་བའི་ཞལ་ནས། འཆི་བ་མི་རྟག་པ་འདི་བསྒོམས་ན། དང་པོ་ཆོས་
ལ་འཇུག་པའི་རྒྱུ་བྱེད། བར་དུ་དགེ་སྦྱོར་ལ་བསྐུལ་བའི་རྐྱེན་བྱེད། ཐ་མ་ཆོས་ཉིད་མཉམ་པ་
ཉིད་རྟོགས་པའི་གྲོགས་བྱེད། འཆི་བ་མི་རྟག་པ་འདི་བསྒོམས་ན། དང་པོ་ཚེ་འདིའི་གདོས་
ཐག་གཅོད་པའི་རྒྱུ་བྱེད། བར་དུ་འཁོར་བ་མཐའ་དག་ལ་ཞེན་པ་ལྡོག་པའི་རྐྱེན་བྱེད། ཐ་
མར་མྱ་ངན་ལས་འདས་པའི་ལམ་དུ་འཇུག་པའི་གྲོགས་བྱེད། ཡང་མི་རྟག་པ་འདི་བསྒོམས་ན་
དང་པོ་དད་པ་སྐྱེ་བའི་རྒྱུ་བྱེད། བར་དུ་བརྩོན་འགྲུས་རྩོམ་པའི་རྐྱེན་བྱེད། ཐ་མར་ཤེས་རབ་
སྐྱེ་བའི་གྲོགས་བྱེད། ཡང་མི་རྟག་པ་འདི་བསྒོམས་ཤིང་རྒྱུད་ལ་སྐྱེས་ན། དང་པོ་ཆོས་འཚོལ་
བའི་རྒྱུ་བྱེད། བར་དུ་སྒྲུབ་པའི་རྐྱེན་བྱེད། ཐ་མར་ཆོས་མཐར་ཕྱིན་པའི་གྲོགས་བྱེད། ཡང་
མི་རྟག་པ་འདི་བསྒོམས་ཤིང་རྒྱུད་ལ་སྐྱེས་ན། དང་པོ་གོ་ཆའི་བརྩོན་འགྲུས་རྩོམ་པའི་རྒྱུ་བྱེད།
བར་དུ་སྦྱོར་བའི་བརྩོན་འགྲུས་རྩོམ་པའི་རྐྱེན་བྱེད། ཐ་མར་ཕྱིར་མི་ལྡོག་པའི་བརྩོན་འགྲུས་
རྩོམ་པའི་གྲོགས་བྱེད། གསུངས་པས། དེང་སང་འགའ་རེས་ཀྱི་ཁ་ན་སྟོང་སྐད་ཐུལ་ལེ་བྱེད་
པ་ དང༌། གང༌ མཐོ་ མཐོ་ ལ་ ཁས་ ལེན་བྱས་ ནས་ ལག་ ལེན་ གང༌ དམའ་ དམའ་ ལ་ བྱེད་ པ།
གདམས་ངག་གང་ཟབ་ཟབ་ལ་ཉན་ནས་རང་རྒྱུད་ཇེ་གྱོང་དུ་སོང་བ་འདི་རྣམས་འཆི་བ་མི་རྟག་
པ་བསྒོམས་པའི་ཕན་ཡོན་མ་དྲན་པའི་སྟབས་ཡིན་པས། དེ་ལ་ངེས་ཤེས་གཏིང་ཚུགས་པ་ཞིག་
མ་སྐྱེས་ཀྱི་བར་དུ་བསྒོམ་པར་བྱའོ། །བར་སྐབས་སུ་ཕྱི་འགྲོ་བའི་སྐྱེ་འཆི། དུས་ཀྱི་འགྱུར་ཚུལ་
སོགས་ལ་བལྟས་ཏེ་འཆི་བ་རྒྱུན་དུ་དྲན་པར་བྱ། འདིའི་དུས་སུ་སྣང་བ་ཐམས་ཅད་འཆི་བ་རྗེས་
སུ་དྲན་པའི་དཔེ་ཆར་འཆར་བ་གལ་ཆེ།
སྨྲས་པ། རྐྱེན་མང་རླུང་གིས་བདས་པའི་མར་མེ་ལྟར། ། ཉམ་ཆུང་ལུས་ཀྱི་ལྷུ་བར་ཡིད་
རྟོན་མེད། །དོན་ཆུང་ཚེ་འདིར་ཞེན་པའི་སྲད་བུ་ཡིས། །བཅིངས་ཀུན་ཕྱུགས་ཀྱི་གྲངས་ལས་
གང་དུ་བགྲང་། །འཆི་བའི་ལམ་ཞུགས་རྟེན་གྱི་མགྲོན་པོ་རྣམས། །ལོ་ཤས་ཞག་མལ་ལས་མང་
མཁར་ལན་འཁྲུལ། །ད་ནས་གཡེལ་མེད་བརྩོན་པའི་གོ་བགོས་ཏེ། །ལེ་ལོའི་དགྲ་སྡེ་རྨེག་མེད་
བྱེད་རེ་རན། །
ཞེས་པ་འདི་ནི་སློབ་བུ་བསོད་ནམས་རབ་བརྟན་གྱིས་བསྐུལ་ངོར། བྱ་བྲལ་བ་ཆོས་དབྱིངས་སྟོབས་ལྡན་
རྡོ་རྗེ་འམ་ངག་དབང་ཡོན་ཏན་གྱིས་རང་གཞན་ཡོངས་ལ་ཕན་ཕྱིར་རང་ལོ་ཉེར་ལྔའི་སྟེང་ས་ག་ཟླ་བའི་ཚེས་ལ་
གཡང་སྟེང་ནས་སྦྱར་བའོ། །
2
– 89 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས་སོ། །
༄༅། །བླ་མ་དང་གུ་རུ་བློ་ལྡན་མཆོག་སྲེད་དབྱེར་མ་མཆིས་པའི་ཞབས་ལ་ཕྱག་འཚལ་
ལོ། །འདིར་འོད་གསལ་རྫོགས་པ་ཆེན་པོའི་ཐུན་མོང་གི་སྔོན་འགྲོའི་སྐོར་ལས། ལས་རྒྱུ་འབྲས་
ཀྱི་ཁྲིད་ཀྱི་རིམ་པ་ལ་གསུམ་ལས།
དང་པོ་བསྒོམ་དགོས་པའི་རྒྱུ་མཚན་ནི། ཚེ་འདི་མི་རྟག་པར་འཆི་བ་ཙམ་དུ་མ་ཟད་ཤི་
བའི་རྗེས་སུ་མར་མེ་ཤི་བ་ལྟར་མེད་དུ་མི་འགྲོ་བས་ལུས་ཤིག་ཅི་ནས་ཀྱང་ལེན་དགོས། ལུས་
བཟང་པོ་ཞིག་ལེན་པ་དང༌། བདེ་བ་སྤྱོད་པ་ལ་རྒྱུ་དགེ་བ་མ་གཏོགས་མི་དགེ་བ་ལས་མི་འབྱུང་
སྟེ། རྒྱལ་བའི་གསུང་རབ་ལས་རྒྱུ་དགེ་བ་ལས་འབྲས་བུ་བདེ་བ་ཁོ་ན་འབྱུང་ཞིང་སྡུག་བསྔལ་མི་
འབྱུང༌། རྒྱུ་མི་དགེ་བ་སྤྱད་པ་ལས་འབྲས་བུ་སྡུག་བསྔལ་ཁོ་ན་འབྱུང་ཞིང་བདེ་བ་མི་འབྱུང༌
བར་གསུངས། མཐོ་རིས་དང་ངན་སོང་གི་གནས་སུ་འགྲོ་བ་ལ་བྱེད་པོ་གཞན་མེད་པས་ལས་
འབྲས་ ལ་ ཡིད་ཆེས་ ཀྱི་ དད་ པ་ བསྐྱེད་ དགོས། སྟེས་ དབང་ གིས་ འགྲོ་ བའང་ མ་ ཡིན་ པར།
འཁོར་བ་ནི་ལས་ལས་སྐྱེས་ཤིང་ལས་ཀྱི་འབྲས་བུ་ཡིན་པས་ན། སྔར་ངན་སོང་གི་སྡུག་བསྔལ་
བཟོད་གླགས་མེད་པ་མྱོང་བའི་རྒྱུ་ནི་མི་དགེ་བ་ཡིན། དེ་མི་སྤངས་ན་མི་འདོད་བཞིན་འབྲས་བུ་
སྡུག་བསྔལ་མྱོང་བ་ལས་འོས་མ་མཆིས། སྡུག་བསྔལ་སྤོང་བ་ལ་དེའི་རྒྱུ་སྤང་བྱའི་སྡིག་པ་དེ་ཡང་
ངོས་ཟིན་དགོས་པས་ན། དེ་ལའང་སྡིག་པ་མི་དགེ་བའི་རྣམ་གྲངས་མང་དུ་ཡོད་ཀྱང་བསྡུ་ན།
མཛོད་ལས། དེ་ལས་ཆེ་ལོང་བསྡུས་ནས་ནི། ། དགེ་དང་མི་དགེ་ཅི་རིགས་པར། ། ལས་ཀྱི་
ལམ་ནི་བཅུར་གསུངས་སོ། ། ཞེས་པ་ལྟར་སྡིག་པ་མི་དགེ་བ་བཅུར་འདུ་བ་ཡིན་ནོ། ། །
གཉིས་པ་ལ་ཡང་གསུམ་ལས། དང་པོ་ལ་བཅུ་སྟེ། དང་པོ་ནི། ལུས་ཀྱི་སྒོ་ནས་སྲོག་
གཅོད་པ་ལ་ཡང་གཞི་བསམ་པ་སྦྱོར་བ་མཐར་ཐུག་ལྕི་ཡང་འབྲས་བུ་དང་དྲུག་གོ །དེ་བཞིན་དུ་
འོག་མ་ཀུན་ལ་སྦྱོར་དགོས། དང་པོ་གཞི་ཞེས་པ་ནི་གསོད་བྱའི་ཡུལ་ཕ་རོལ་བོ་ཡིན། གཉིས་
པ་བསམ་པ་ལ་གསུམ་ལས། འདུ་ཤེས། ཉོན་མོངས་པ་ཀུན་སློང་དང་གསུམ་ལས། འདུ་
ཤེས་ནི་དཔེར་ན་དམག་ལ་འགྲོ་དུས་དེ་རིང་སྐྱེས་པ་སུ་བྱུང་ཡང་བསད་དོ། ། བུད་མེད་མི་
བསད་སྙམ་ནས་གློ་བུར་དུ་བུད་མེད་ཅིག་བྱུང་ནས་དེ་སྐྱེས་པ་ཡིན་པར་སྙམ་ནས་བསད་ན་དངོས་
- 90 --



ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
གཞི་རྫོགས་པར་མི་འགྱུར་རོ། ། ཐོག་མར་དེ་རིང་ཕོ་མོ་གང་བྱུང་ཡང་བསད་དོ་སྙམ་ནས་བུད་
མེད་ལ་སྐྱེས་པར་འཁྲུལ་ནས་བསད་ན་ཡང་དངོས་གཞིའི་ལས་ལམ་རྫོགས་པར་འགྱུར་རོ། །
ཚུལ་འདི་ཕྱི་མ་ཀུན་ལ་ཅི་རིགས་པར་སྦྱར་བར་བྱའོ། །ཉོན་མོངས་པ་འདོད་ཆགས་ཞེ་སྡང་གཏི་
མུག་གསུམ་མོ། ། ཀུན་སློང་ནི་གཞི་དེ་བསད་པར་འདོད་པའོ། ། གསུམ་པ་སྦྱོར་བ་ལ་གཉིས་
ཏེ་སྦྱོར་བ་པོ་དང་སྦྱོར་བའི་ངོ་བོ་གཉིས་ལས། སྦྱོར་བ་པོ་ནི་བདག་གིས་བསད་དམ་གཞན་ལ་
གསོད་དུ་བཅུག་པ་ལ་ཟེར། སྦྱོར་བའི་ངོ་བོ་ནི་མདའ་མདུང་རལ་གྲི་སོགས་མཚོན་ཆས་བསད་
པ་དང༌། དུག་དང་སྨན་ལ་སོགས་པ་དྲག་སྔགས་ཀྱི་སྦྱོར་བ་ཀླུ་དང་ས་བདག་ལྷ་སྲིན་ལ་གཏད་
པ། མཐའ་ཆུ་མེ་རྡོ་དབྱུག་པ་སོགས་ཀྱིས་བསད་པ་ལ་ཟེར། བཞི་བ་སྦྱོར་བ་དེའི་རྐྱེན་གྱིས་ཕ་
རོལ་པོ་དེ་དུས་དེ་ཉིད་དུ་ཤི་བའམ། དུས་གཞན་གྱི་ཚེ་ན་རང་ལས་སྔ་བར་ཤི་ན་ཡང་སྲོག་
གཅོད་ཀྱི་མཐར་ཐུག་རྫོགས་པར་འགྱུར་རོ། ། དེ་ལྟར་གཞི་བསམ་པ་སྦྱོར་བ་མཐར་ཐུག་སོགས་
ཡན་ལག་ ཐམས་ ཅད་ཚང་ན་ སྲོག་གཅོད་ཀྱི་ལས་སུ་འགྱུར། རེ་གཉིས་ཙམ་ཚང་ན་ཆ་་་
གཏོགས་སུ་འབྱུང༌། ལྔ་བ་སྲོག་གཅོད་ཀྱི་ལྕི་ཡང་ནི། བླ་མ་དང་དགྲ་བཅོམ་པ་ཕ་མ་གསོད་པ་
དེ་བཞིན་གཤེགས་པ་ལ་ངན་སེམས་ཀྱིས་ཁྲག་འབྱིན་པ་སོགས་ལྕི། དགེ་བསྙེན་རབ་བྱུང་ཉན་
རང་བྱང་སེམས་སྔགས་པ་དེ་ལས་གཞན་པའི་མི་མའི་མངལ་དུ་ཆགས་པ་ཚུན་ཆད་མཛའ་བཤེས་
ཕུ་ནུ་དུད་འགྲོ་ལུས་བོངས་ཆེ་བ་རྣམས་ལྕི། བསམ་པའི་ལྕི་བ་ ཤ་དང་པགས་པ་གླ་རྩི་ལྟ་བུ་
འདོད་ཆགས་ཀྱི་སྒོ་དང༌། ཞེ་སྡང་གི་སྒོ་ནས་དགྲ་ཟླ་ལྟ་བུས་ཚུར་ལ་གནོད་པ་བྱས་སམ་བྱེད་
ཀྱིས་དོགས་པ་ལ་ཞེ་སྡང་དྲག་པོས་གསོད་པ། གཏི་མུག་གི་སྒོ་ནས་ལས་འབྲས་ཀྱི་བླང་དོར་མ་
ཤེས་པར་རྩེད་མཚར་ལྟ་བུ་ལ་གསོད་པ་སོགས་ལ་འདྲ་གཞན་གྱི་ཁྱད་པར་ལྕི་ཡང་ཡོད། སྦྱོར་
བའི་ལྕི་བ་ནི། རང་གིས་སྲོག་གཅོད་བྱས་པ་དང་གཞན་བྱེད་དུ་བཅུག་པ་དང༌། སྲོག་གཅོད་
བྱེད་པའི་བསྔགས་པ་བརྗོད་པ་དང༌། སྔོན་ཆད་བྱས་པ་ད་ལྟར་བྱེད་པ། ཕྱིན་ཆད་བྱ་བ་ལ་
དགའ་ཞིང་དེ་ལྟ་བུ་མཐོང་ན་དགའ་བ་རྟག་ཏུ་བྱེད་པ་དང༌། སྲོག་གཅོད་པའི་ཐབས་ལ་བརྩོན་
པ་དང་། ལན་རེ་ལ་མང་དུ་གསོད་པ་དང༌། དབུགས་བསྡམ་པ་སོགས་སྡུག་བསྔལ་དྲག་པོ་
བསྐྱེད་དེ་བསད་པ་དང༌། འཇིགས་བསྐྱེད་ནས་གསོད་པ་དང་། ཉམ་ཐག་པ་སྡུག་བསྔལ་བ་
དང་བཀྲེན་པ་སོགས་ལ་སྙིང་མི་རྗེ་བར་གསོད་པ་རྣམས་ལྕི། གཉེན་པོ་མེད་པའི་ལྕི་བ་ནི་ཕྱག་
དང་བསྐོར་བ་བསྙེན་གནས་བཟླས་བརྗོད་སོགས་གཉེན་པོ་མི་བསྟེན་པར་འགྱོད་པ་ཅུང་ཟད་
ཀྱང་མེད་པ་རྣམས་ལ་ཉིན་རེ་བཞིན་གོང་ནས་གོང་དུ་འཕེལ་བས་ཤིན་ཏུ་ལྕི། ལོག་པར་ལྟ་བ་
ལས་ལྕི་བ་ནི་ཕྱི་རོལ་པ་ལྟར་དབང་ཕྱུག་སོགས་འཇིག་རྟེན་པའི་ལྷ་མཆོད་པའི་ཕྱིར་གསོད་པ་
དང༌། དེ་ལ་ཆ་མཐུན་མི་མ་ཡིན་མཆོད་པའི་ཕྱིར་དང་། ཤི་བོའི་དགེ་རྩ་ལ་སེམས་ཅན་གཞན་
ir
91



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གྱི་སྲོག་གཅོད་པ་དང༌། ཆོས་སྟོན་དང༌། སྲུང་ཟློག་སོགས་ལ་བརྟེན་ནས་གསོད་པ་རྣམས་
ཆོས་ལ་བརྟེན་པ་དང་ལོག་པར་བལྟས་པས་ཤིན་ཏུ་ལྕིའོ། ། དེ་ལས་གཞན་པ་རྣམས་ནི་ལྟོས་ས་
ལྟོས་འཇོག་གི་སྒོ་ནས་ཡང་བར་འདོད་དོ། ། དྲུག་པ་སྲོག་གཅོད་བྱས་པའི་འབྲས་བུ་ལ་གསུམ་
ལས། དང་ པོ་ རྣམ་སྨིན་ གྱི་ འབྲས་ བུ་ ནི། ཞེ་ སྡང་ གི་ སྒོ་ནས་བསད་ན་ དམྱལ་བར་སྐྱེ།
འདོད་ཆགས་ཀྱི་སྒོ་ནས་བསད་ན་ཡི་དྭགས་སུ་སྐྱེ། གཏི་མུག་གི་སྒོ་ནས་བསད་ན་དུད་འགྲོར་སྐྱེ།
དུག་གསུམ་དྲག་ཞན་སོགས་ཀྱིས་ངན་སོང་གི་གནས་མཐོ་དམན་དུ་སྐྱེ། གཉིས་པ་ལས་ངན་
ཟད་ནས་ངན་སོང་ལས་ཐར་ཏེ་ལྷ་མིར་སྐྱེས་ཀྱང་བྱེད་པ་རྒྱུ་མཐུན་གྱི་འབྲས་བུ་སྲོག་གཅོད་ལ་
དགའ། མྱོང་བ་རྒྱུ་མཐུན་གྱི་འབྲས་བུ་ཚེ་ཐུང་ཞིང་ནད་མང་བ་ཞིག་ཏུ་སྐྱེ་བར་འགྱུར་རོ། །
གསུམ་པ་བདག་པོའི་དབང་གི་འབྲས་བུ་ཡུལ་ལ་སྨིན་པས། གཟི་བརྗིད་ཆུང་བ་སྨན་ཤིང་ལོ་
འབྲས་མེ་ཏོག་བཟའ་བཏུང་སོགས་མཐུ་ཆུང་ཞིང་འཇུ་དཀའ་བ་ནད་གཞི་སྐྱེད་ཅིང་ཚེའི་བར་
ཆད་དུ་འགྱུར་བའི་ཡུལ་དུ་སྐྱེའོ། །གཉིས་པ་མ་བྱིན་ལེན་གྱི་གཞི་ནི་གཞན་གྱིས་ཡོངས་སུ་བཟུང་
བའི་རྫས་གང་ཡང་རུང་བ། དེར་འདུ་ཤེས་པ་དང་། ཉོན་མོངས་པ་སྔར་དང་འདྲ། ཀུན་
སློང་ནི་བདག་པོས་མ་གནང་ན་ཡང་དེ་ལས་འབྲལ་བར་འདོད་པ། སྦྱོར་བ་པོ་ནི་རང་དང་
གཞན་གང་རུང་། སྦྱོར་བའི་ངོ་བོ་རང་ངམ་གཞན་གྱི་དོན་དང་ཕ་རོལ་བོ་ལ་གནོད་པ་སོགས་
ཀྱི་ཕྱིར་དུ། མཐུས་འཕྲོག་པ་འཇབ་ནས་རྐུ་བ་བྲེ་སྲང་ལ་ཟོལ་ཟོག་བྱེད་པ། གཡོ་ཁྲུམ་དང༌།
གཡར་པོ་བྱས་པ་བཅོལ་བ་སོགས་དང༌། གཞན་ཡང་མི་དང་མི་མ་ཡིན་གྱིས་བདག་ཏུ་བཟུང་བ་
མ་བྱིན་པར་རང་གིས་ལོངས་སྤྱད་པ་ཐམས་ཅད་ལ་འཇོག་གོ ། མཐར་ཐུག་རང་ངམ་རང་གིས་
མངག་པ་དེ་ལ་ཐོབ་བློ་སྐྱེས་པའོ། ། ལྕི་ཡང་ནི་བླ་མ་དང་མཆོད་རྟེན་གྱི་དཀོར་འཕྲོག་པ་དང་།
སློབ་པ་དང་དགྲ་བཅོམ་རང་རྒྱལ་སོགས་དགེ་འདུན་གྱི་ནོར་བླངས་པ་ཤིན་ཏུ་ལྕི། བཀྲེན་པ་
དང་ཉམས་ཆུང་དང་དམན་པ་དང་དུད་འགྲོས་བསགས་པའི་སྦྲང་རྩི་དང་མང་པོ་བླངས་པ་དང་།
བཟང་པོ་བླངས་པ་རྣམས་ལྕི། དེ་ལས་གཞན་པ་རྣམས་ཀྱང༌། མ་བྱིན་པ་བླངས་པའི་རྣམ་
སྨིན་གྱི་འབྲས་བུ་ཡི་དྭགས་སམ་ངན་སོང་གསུམ་དུ་སྐྱེ། བྱེད་པ་རྒྱུ་མཐུན་གྱི་འབྲས་བུ་མ་བྱིན་
པ་ལེན་པ་ལ་དགའ། མྱོང་བ་རྒྱུ་མཐུན་གྱི་འབྲས་བུ་ལོངས་སྤྱོད་དབུལ་ཞིང་། ཅུང་ཟད་རེ་
ཡོད་པ་ཡང་དགྲ་དང་ཐུན་མོང་དུ་བྱེད་དགོས་ལ། དབང་གི་འབྲས་བུ་ལོ་ཏོག་ལ་སད་སེར་དང་
ཐན་པ་དང་ཆར་ཆེ་ཞིང་འབྲས་བུ་ཉུང་བ་དང་མི་འཁྲུང་བ་དང་། ལུང་པ་ས་རྫིག་མང་བ་མུ་གེ་
ཡོད་པའི་སར་སྐྱེ། གསུམ་པ་ལོག་གཡེམ་གྱི་གཞི་ལ་ཡུལ་མིན་པ་ནི་སྐུ་གསུང་ཐུགས་རྟེན་བྱང་
ཆུབ་སེམས་དཔའི་བཞུགས་གནས་མཁན་སློབ་ཕ་མ་སོགས་ཀྱི་དྲུང་དུ་མི་རུང༌། དུས་མིན་པ་ནི་
ཟླ་མཚན་འཛག་པ་དང་སྦྲུམ་མ་དང་། ཆགས་པ་སྤྱོད་པ་ལ་མི་མོས་པ་དང༌། སྡུག་བསྔལ་གྱིས་
- 92 –
i



ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
གདུང་བ་དང༌། དུས་ཆེན་ལ་ཡང་བསྙེན་གནས་དང་བསྙུང་གནས་བསྲུང་བའི་དུས་སུ་མི་རུང༌།
ཡན་ལག་མིན་པ་ཁ་དང་བཤང་ལམ་ལ་སོགས་པའོ། །བསྒྲོད་བྱ་མིན་པ་ནི། མ་དང་དགེ་སློང་
མ་དང་གཞན་གྱི་ཆུང་མ་དང༌། རིགས་དང་རྒྱལ་པོས་བསྲུང་བ་དང་། གླ་རྔན་སྤྲད་ཚར་བ་
དང༌། ཉེ་དུ་དང༌། ནལ་བུ་ཅན་དང་། ཉིན་མོའི་དུས་ལ་སོགས་ལ་ཁྱིམ་པས་ཀྱང་སྤྱད་ན་
ལོག་གཡེམ་དུ་འགྲོ། དེ་རྣམས་མ་ཡིན་པའི་གནས་སུ་རང་གི་ཆུང་མ་ལ་ནུབ་རེ་ལ་ལན་དྲུག་རེ་
ལས་ལྷག་པར་སྤྱད་ན་ལོག་གཡེམ་དུ་འགྲོ། འདུ་ཤེས་དང་ཉོན་མོངས་སྔར་དང་འདྲ། ཀུན་
སློང་མི་ཚངས་སྤྱོད་པར་འདོད་པ་སྦྱོར་བ་དེ་ཡི་དོན་ལ་རྩོལ་བ་བྱས་པ། མཐར་ཐུག་ཕན་ཚུན་
གཉིས་ཀྱིས་གཉིས་སྤྲད་པའོ། །ལྕི་ཡང་ནི། གཞི་ལ་ལྕི་བ་མ་དང་། མཆེད་གྲོགས་ཀྱི་ཆུང་མ་
དང༌། དགེ་སློང་མ་དགེ་སློབ་མ་དགེ་ཚུལ་མ་སོགས་སྡོམ་ལྡན་དང༌། མཆོད་རྟེན་གྱི་ཉེ་འཁོར་
སོགས་ལྕི། དེ་ལས་ལྡོག་པ་རྣམས་ཀྱང་། ལོག་གཡེམ་གྱི་རྣམ་སྨིན་གྱི་འབྲས་བུ་དུད་འགྲོའམ་
ངན་སོང་གསུམ་དུ་སྐྱེ། བྱེད་པ་རྒྱུ་མཐུན་གྱི་འབྲས་བུ་ལོག་གཡེམ་ལ་དགའ། མྱོང་བ་རྒྱུ་
མཐུན་གྱི་འབྲས་བུ་ཁྱིམ་ཐབས་མི་མཛེས་ཤིང་ཡིད་དུ་མི་འོང་བ་དགྲ་ཟླ་དང་འཕྲད་དེ་གཞན་དང་
ཐུན་མོང་དུ་བྱེད་དགོས། དབང་གི་འབྲས་བུ་ས་ཕྱོགས་བཤང་གཅི་དང་འདམ་རྫབ་ལྗན་ལྗིན་
མི་གཙང་དྲི་ང་བ་ཉམས་མི་དགའ་ཞིང་དོག་པའི་ཡུལ་དུ་སྐྱེ་བའོ། ། ངག་གི་ལས་བཞི་ལས་དང་
པོ་རྫུན་གྱི་གཞི་ནི་མཐོང་བ་དང་ཐོས་པ་དང་བྱེ་བྲག་ཕྱེད་པ་སོགས་དེ་ལས་བཟློག་པ་དང་གོ་བྱའི་
ཡུལ་ལོ། །འདུ་ཤེས་མཐོང་བ་ལ་མ་མཐོང་བ་ལ་སོགས་པར་བསྒྱུར་པའོ། །ཉོན་མོངས་པ་སྔར་
བཞིན་ནོ། །ཀུན་སློང་གཞན་དུ་བསྒྱུར་ཏེ་སྨྲ་འདོད་པའོ། །སྦྱོར་བ་ནི་རྫུན་སྨྲ་བའམ། ཅང་
མི་སྨྲ་བར་ལུས་ཀྱི་རྣམ་འགྱུར་སྟོན་པ་དང་། རང་གི་དོན་ནམ་གཞན་གྱི་དོན་ནམ་དོན་མེད་
པར་ཡང་ཡང་སྨྲ་བའོ། ། མཐར་ཐུག་ཕ་རོལ་བོས་རྫུན་ཡིན་པར་གོ་བའོ། ། ལྕི་ཡང་ལ་གཞི་ཡི་
ལྕི་བ་ནི། བསླུ་བར་འདོད་པ་དང་། བླ་མ་དང་ ཕ་མ་དགེ་འདུན་པ་ སོགས་ལ་སྨྲ་བ་ལྕི།
ཁྱད་པར་མངོན་ཤེས་མེད་པར་ཡོད་ཟེར་བ་དང་གྲུབ་པ་མ་ཐོབ་པར་ཐོབ་ཟེར་བ་སོགས་ཤིན་ཏུ་
ལྕི། གཞན་ཡང་ངོ༌། ། རྣམ་སྨིན་གྱི་འབྲས་བུ་ངན་སོང་གསུམ་དུ་སྐྱེ། བྱེད་པ་རྒྱུ་མཐུན་གྱི་
འབྲས་བུ་རྫུན་ལ་དགའ་ཞིང་གང་སྨྲ་བ་རྣམས་རྫུན་དུ་འགྱུར། མྱོང་བ་རྒྱུ་མཐུན་གྱི་འབྲས་བུ་
རང་ཉིད་ལ་སྐུར་བ་མང་ཞིང་གཞན་གྱིས་བསླུ་བར་བྱེད། དབང་གི་འབྲས་བུ་ལས་གང་བྱེད་
པའི་མཐའ་མི་རྒྱས་ཤིང་འབྱོར་བ་མི་བརྟན་རྟག་ཏུ་འཇིགས་པའི་རྒྱུ་མང་པོ་ལྡན་པའི་ས་ཕྱོགས་སུ་
སྐྱེ། གཉིས་པ་ཕྲ་མའི་གཞི་ནི་ཕ་རོལ་བོ་མཐུན་པ་དང་མི་མཐུན་པའོ། །བསམ་པ་ལ་འདུ་ཤེས་
དང་ཉོན་མོངས་པ་སྔར་བཞིན་ནོ། ། ཀུན་སློང་མཐུན་པ་དབྱེ་བར་འདོད་པ་མི་མཐུན་པ་མི་
འདུམ་པར་འདོད་པ། སྦྱོར་བ་བདེན་པ་དང་རྫུན་པ་གང་རུང་སྙན་པ་དང་མི་སྙན་པ་གང་རུང་
- 93



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གི་སྒོ་ནས་སྨྲ་བ། དགོས་པ་རང་གཞན་གང་རུང་གི་ཕྱིར། མཐར་ཐུག་ཕ་རོལ་བོ་དེས་ཕྲ་མ་
བྱས་པར་ཤེས་པའོ། །ལྕི་ཡང་ནི་ཕྲ་མའི་གཞི་ལས་ལྕི་བ་ནི། དགེ་འདུན་དང་བླ་སློབ་མཆེད་
ལྕམ་མཛའ་བཤེས་ཕ་མ་སོགས་ལ་སྨྲས་པ་ལྕི། གཞན་ཡང་རྣམ་སྨིན་གྱི་འབྲས་བུ་ངན་སོང་
གསུམ་དུ་སྐྱེ། བྱེད་པ་རྒྱུ་མཐུན་གྱི་འབྲས་བུ་ཕྲ་མ་ལ་དགའ། མྱོང་བ་རྒྱུ་མཐུན་གྱི་འབྲས་བུ་
འཁོར་གཡོག་མི་མཐུན་པ་དང་། བདག་ཉིད་ལ་རྒོལ་བ་ཅན་དུ་འབྱུང་ངོ༌། །དབང་གི་འབྲས་
བུ་ས་ཕྱོགས་བསྒྲོད་དཀའ་མཐོ་དམན་ཅན་ངམ་གྲོག་དང་གཡང་ས་གཅོང་རོང་ལ་སོགས་མི་བདེ་
བ་སྣ་ཚོགས་འབྱུང་བའི་ཡུལ་དུ་སྐྱེའོ། །གསུམ་པ་ཚིག་རྩུབ་ཀྱི་གཞི་ནི་ཀུན་ནས་མནར་སེམས་སྐྱེ་
བའི་གཞིར་གྱུར་པའི་མི་དང་དུད་འགྲོ་ལ་སོགས་སེམས་ཅན་གཞན་ནོ། ། འདུ་ཤེས་དང་ཉོན་
མོངས་པ་སྔར་བཞིན་ནོ། །ཀུན་སློང་ངག་རྩུབ་མོ་སྨྲ་བར་འདོད་པའོ། ། སྦྱོར་བ་བདེན་མི་
བདེན་གང་ཡང་རུང་བས་རིགས་ངན་ཁྱོད་ལྟ་བུ། དམ་ཉམས་ཚུལ་འཆལ་སོགས་ཕ་རོལ་བོའི་
སྙིང་ལ་ཚེར་མ་ལྟར་འགྱུར་བའི་ཚིག་མི་སྙན་པར་སྨྲ་བ། མཐར་ཐུག་ ཕ་རོལ་བོས་དོན་གོ་
བའོ། །ལྕི་ཡང་ཚིག་རྩུབ་གཞི་ལས་བླ་མ་དང་ཕ་མ་འཕགས་པ་རྣམས་ལ་མི་སྙན་པར་སྨྲ་བ། ཁ་
ཤགས་འཐབ་པ་རང་བཞིན་གྱིས་རྒོལ་འདོད་པ། དོན་མེད་པར་ཕཊ་དྲག་པོ་བརྗོད་པ་རྣམས་
ལྕི། དེ་ལས་གཞན་པ་ཡང་། རྣམ་སྨིན་གྱི་འབྲས་བུ་ངན་སོང་གསུམ་དུ་སྐྱེ། བྱེད་པ་རྒྱུ་
མཐུན་གྱི་འབྲས་བུ་ཚིག་རྩུབ་སྨྲ་བ་ལ་དགའ། མྱོང་བ་རྒྱུ་མཐུན་གྱི་འབྲས་བུ་རྟག་ཏུ་མི་སྙན་པ་
ཐོས་ཤིང༌། རང་གིས་སྨྲས་པའང་འཐབ་མོའི་ཚིག་ཏུ་འགྱུར་རོ། ། དབང་གི་འབྲས་བུ་སྡོང་
དུམ་དང་ཚེར་མ་རྡོ་གསེག་གྱོ་མོ་མང་ཞིང་། ས་རྩུབ་པ་མི་སྣུམ་པ། སྐམ་པ་འབབ་ཆུ་སོགས་
མེད་པ་དགོན་དོང་ཐ་ཆད་སོགས་ས་ཕྱོགས་མི་བདེ་བར་སྐྱེའོ། ། བཞི་བ་ངག་འཁྱལ་གྱི་གཞི་ནི་
དོན་མེད་པའོ། །འདུ་ཤེས་དང་ཉོན་མོངས་པ་སྔར་བཞིན་ནོ། །ཀུན་སློང་ནི་འབྲེལ་མེད་བྱུང་
རྒྱལ་དུ་སྨྲ་བར་འདོད་པའོ། ། སྦྱོར་བ་སྨྲ་བར་བརྩམས་པ། མཐར་ཐུག་སྨྲས་ཟིན་པའོ། །
འདི་ལ་གོ་བྱའི་ཡུལ་མི་དགོས། ལྕི་ཡང་ངག་འཁྱལ་གཞི་ལ། མོ་བོན་དང་ཆོས་ལ་ཁ་བཟུང་
ནས་ཚིག་གཅིག་ལ་གཅིག་རྩོད་པ་དང་འཐབ་མོ་མཚང་འབྲུ་རྩོད་པ་ཕྱི་རོལ་བའི་བསྟན་བཅོས་
བྲམ་ཟེའི་གསང་སྔགས་དག་ལ་དགའ་བའི་ལུང་འབོག་པ། ཁ་ཏོན་བྱེད་པ་དང་དགའ་མགུར་
སྤྱད་པ་དང་རྒྱལ་བློན་ཡུལ་འཁོར་དང་རྐུན་པོ་འདུ་འཛི་སོགས་ཀྱི་གཏམ་སྨྲ་བ་དང་། ར་རོ་བ་
དང་སྨྱོས་པ་ལྟ་བུར་འབྲེལ་མེད་དུ་སྨྲ་བ་དང༌། ཆོས་དང་མི་ལྡན་པ་དོན་དང་མི་ལྡན་པ་སྔ་ཕྱི་མ་
འབྲེལ་བ་བཞད་གད་གླུ་དང་ལྟད་མོ་ལྟ་བ་སོགས་སྨྲ་བ། གཞན་ལ་སྨྲ་བར་བསྐུལ་བ་སོགས་ལྕི།
རྣམ་སྨིན་གྱི་འབྲས་བུ་ངན་སོང་གསུམ་དུ་སྐྱེ། བྱེད་པ་རྒྱུ་མཐུན་ངག་འཁྱལ་ལ་དགའ། མྱོང་
བ་རྒྱུ་མཐུན་ཚིག་མི་བཙུན་ཞིང་སྤོབས་པ་མ་ངེས་པར་འགྱུར་རོ། ། དབང་གི་འབྲས་བུ་སོ་ནམ་
- 94 -
16
7



ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
བྱས་ཀྱང་འབྲས་བུ་མི་འབྱུང་། དུས་ཚིགས་ལོག་ཅིང་མི་བརྟན་པའོ། ། དེ་ལྟ་བུ་ལུས་ངག་གི་
བདུན་པོ་ནི་བརྟན་ཡོད་ཐོགས་བཅས་ཀྱི་གཟུགས་ཅན་ཡིན་ལ་ལས་དང་ལས་ཀྱི་ལམ་གཉིས་ཡིན་
ནོ། །
གསུམ་པ་ཡིད་ཀྱི་ལས་གསུམ་ལས་དང་པོ་བརྣབ་སེམས་ཀྱི་གཞི་ནི་གཞན་དག་གི་ནོར་དང་
ཡོ་བྱད་གང་ཡང་རུང་བའོ། ། འདུ་ཤེས་དེ་ལ་དེར་ཤེས་པ་ཉོན་མོངས་པ་དུག་གསུམ་གང་རུང་
དང་ཁྱད་པར་འདོད་ཆགས་དང་། ཀུན་སློང་བདག་གིར་འདོད་པ། སྦྱོར་བ་བསམ་པའི་དོན་
ལ་རྩོལ་བ་བྱེད་པ་མཐར་ཐུག་བདག་གིར་གྱུར་ཅིག་སྙམ་པའོ། །རང་གི་ནོར་དང་ལོངས་སྤྱོད་ལ་
ཤིན་ ཏུ་ཆགས་ཤིང༌། གཞན་གྱི་ཡོ་བྱད་བཟང་པོ་ཡང་ཡང་བསམ་ཞིང་རོ་མྱང་བ་ རང་གིས་
ལོངས་སྤྱོད་པར་འདོད་པ་དང་བདག་གིར་གྱུར་ཅིག་སྙམ་པ་དང་ངོ་ཚ་དང་ཉེས་དམིགས་ཟིལ་
གྱིས་གནོན་པ་ལྔ་ཚང་དགོས། བརྣབ་སེམས་ལ་གཞིའི་ལྕི་བ་དགེ་འདུན་དང་མཆོད་རྟེན་གྱི་
དཀོར་ལ་འདོད་པ། ཡོན་ཏན་གྱིས་རློམ་པ། རྒྱལ་པོ་དང་ཚངས་པར་སྤྱོད་པ་མཁས་པ་
རྣམས་ཀྱི་བཀུར་སྟི་དང་བཤེས་ཀྱི་ཁེ་འདོད་པ་སོགས་ལྕི། དེ་ལས་གཞན་པ་ཡང་། རྣམ་སྨིན་
གྱི་འབྲས་བུ་ངན་སོང་གསུམ་དང་ཁྱད་པར་ཡི་དྭགས་སུ་སྐྱེ། བྱེད་པ་རྒྱུ་མཐུན་ནོར་རྫས་ཐམས་
ཅད་ལ་འདོད་པ་ཆེ། མྱོང་བ་རྒྱུ་མཐུན་གྱི་འབྲས་བུ་ཡིད་ལ་བསམ་པ་མི་འགྲུབ་ཅིང༌། མི་
འདོད་པ་ཐོག་ཏུ་འབབ་པོ། ། དབང་གི་འབྲས་བུ་ལོ་ཏོག་ཉེ་ཤིང་གནས་དུས་ངན་པའི་སྡུག་
བསྔལ་མང་པོ་འབྱུང་ངོ༌། །གཉིས་པ་གནོད་སེམས་ཀྱི་གཞི་ཀུན་ནས་མནར་སེམས་སྐྱེ་བའི་
སེམས་ཅན་སྔར་གནོད་པ་བྱས་པ། ད་ལྟ་བའི་དགྲ་མ་འོངས་པ་ན་གནོད་པ་བྱེད་པར་དོགས་པ།
འདུ་ཤེས་དེ་ལ་དེར་འདུ་ཤེས་པ། ཉོན་མོངས་པ་དུག་གསུམ་གང་རུང་དང་ཁྱད་པར་ཞེ་སྡང་།
ཀུན་སློང་བརྡེག་པ་གཅོད་པ། བཅིངས་པ་དང་དབང་ཐང་རླུང་རྟ་སོགས་རྒུད་ན་སྙམ་པ།
སྦྱོར་བ་བསམ་པ་དེ་ལ་རྩོལ་བ་བྱས་པ། མཐར་ཐུག་བརྡེག་པ་སོགས་ཐག་བཅད་པའོ། །འདི་
ལ་ཡང་གནོད་བྱེད་ལ་མཚན་འཛིན་གྱི་ཞེ་སྡང་གི་སེམས་དང་། གནོད་པར་བྱེད་པ་ལ་ཤིན་ཏུ་
མི་བཟོད་པའི་སེམས་དང་། ཁོང་ཁྲོ་སྐྱེ་བའི་རྒྱུ་ཡིད་ལ་ཡང་ཡང་བྱེད་པ་འཁོན་འཛིན་གྱི་སེམས།
བརྡེག་ པ་ དང་ གསོད་ པ་ སོགས་བྱུང་ན་ཅི་མ་རུང༌ སྙམ་ པའི་འཁུ་ སེམས། ངོ་ཚ་དང་ཉེས་་
དམིགས་ཟིལ་གྱིས་གནོན་པའི་སེམས་ཏེ་ལྔ་ཀ་ཚང་ན་ཡོངས་སུ་རྫོགས་པར་འགྱུར་རོ། ། གཞི་
དེའི་གཉེན་དང་ལོངས་སྤྱོད་དགེ་བ་སོགས་ཚེ་འདིར་ཉམས་ཤིང་ཕྱི་མར་ངན་སོང་དུ་སྐྱེས་ན་སྙམ་
པ་ཡང་གནོད་སེམས་ཙམ་དུ་འགྱུར་རོ། ། གནོད་སེམས་ཀྱི་གཞི་ལས་ལྕི་བ་ཕ་མ་བླ་མ་ཉེ་དུ་
བཀྲེན་པ་ སྡུག་བསྔལ་ བ་ སྙིང་ རྗེ་ བའི་ གནས། ཉེས་པ་བྱས་པ་ དག་ གིས་སྙིང་ཐག་པ་ནས་་
བཤགས་པ་བྱེད་པ་ལ་གནོད་སེམས་སྐྱེ་ན་ལྕི། གཞན་ཡང་ངོ་། ། དེའི་རྣམ་སྨིན་གྱི་འབྲས་བུ་
— 95 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ir
ངན་སོང་གསུམ་དང་ཁྱད་པར་དམྱལ་བར་སྐྱེ། བྱེད་པ་རྒྱུ་མཐུན་གཞན་དག་ལ་གནོད་སེམས་
རྒྱུན་དུ་སྐྱེ། མྱོང་བ་རྒྱུ་མཐུན་རྟག་ཏུ་འཇིགས་པ་དང༌། འཚེ་བ་མང་པོ་དབང་གི་འབྲས་བུ་ནི་
ཡམས་དང་ནད་འགོ་བ་དང་འཁྲུག་ལོང་མང་པ། སྡིག་སྤྱོད་རྒྱལ་པོ་དང་སྟག་སེང་སྦྲུལ་དང་
སྡིག་པ་སྲིན་བུ་གནོད་སྦྱིན་གདུག་པ་ཅན་ཆོམ་རྐུན་སོགས་མང་པའི་སར་སྐྱེའོ། ། གསུམ་པ་ལོག་
ལྟའི་གཞི་ནི་ཡོད་པའི་དོན་ནོ། །འདུ་ཤེས་ནི་སྐུར་བ་འདེབས་པའི་དོན་དེ་བདེན་པར་འདུ་ཤེས་
པ། ཉོན་མོངས་པ་དུག་གསུམ་གང་རུང་དང་ཁྱད་པར་གཏི་མུག་གོ ། ཀུན་སློང་སྐུར་བ་
འདེབས་པར་འདོད་པའོ། ། སྦྱོར་བ་ལེགས་སྤྱད་ཉེས་སྤྱད་མེད་དོ་ཞེས་རྒྱུ་ལ་སྐུར་བ་འདེབས་པ་
དགེ་སྡིག་གཉིས་ཀྱི་རྣམ་པར་སྨིན་པ་མེད་དོ་ཞེས་འབྲས་བུ་ལ་སྐུར་བ་འདེབས་པ། ཕ་དང་མ་
མེད་དོ་ཞེས་ས་བོན་འདེབས་པ་དང་འཛིན་པ་ལ་སྐུར་བ། སྐྱེ་བ་སྔ་ཕྱི་མེད་ཅེས་འགྲོ་འོང་གི་
བྱེད་པ་ལ་སྐུར་བ། སེམས་ཅན་རྫུས་སྐྱེས་མེད་ཅེས་སྐྱེ་འགྱུར་བྱེད་པ་ལ་སྐུར་བ། དགྲ་བཅོམ་
པ་སོགས་མེད་ཅེས་ཡོད་པའི་དངོས་ལ་སྐུར་བ་རྣམས་སོ། ། མཐར་ཐུག་ཡུལ་དེ་དག་ལ་སྐུར་བ་
བཏབ་པ་བཞིན་ཐག་བཅད་པའོ། ། འདི་ལ་ཡང་ཤེས་བྱ་ཇི་བཞིན་མི་ཤེས་པར་རྨོངས་པའི་
སེམས། སྡིག་པ་ལ་མངོན་པར་དགའ་བའི་དྲག་ཤུལ་གྱི་སེམས། ཚུལ་མིན་ཆོས་ལ་ངེས་པར་
རྟོག་པས་ལོག་པར་རྒྱུན་དུ་ཞུགས་པའི་སེམས་མཆོད་སྦྱིན་དང་ལེགས་སྤྱད་མེད་དོ་ཞེས་སྐུར་
འདེབས་རབ་ཏུ་ཉམས་པའི་སེམས། ངོ་ཚ་དང་ཉེས་དམིགས་ཟིལ་གྱིས་གནོན་པའི་སེམས་ཏེ་
ལྔ་བོ་ཚང་ན་མཚན་ཉིད་རྫོགས་པར་འགྱུར། ལོག་ལྟའི་གཞི་ལས་ལྕི་བ་ནི་ལས་དང་འབྲས་བུ་མི་
བདེན་པར་ལྟ་བ། འཇིག་རྟེན་ན་དགྲ་བཅོམ་པ་མེད་པར་བལྟ་བ་དང་། དཀོན་མཆོག་
གསུམ་དང་ཕ་མ་ལ་སོགས་བསླུས་པ་སོགས་ལ་ཉེས་པ་མེད་པར་ལྟ་བ་སོགས་ལྕི། རྣམ་སྨིན་གྱི་
འབྲས་བུ་ངན་སོང་གསུམ་གང་རུང་དང་ཁྱད་པར་དུད་འགྲོར་སྐྱེ། བྱེད་པ་རྒྱུ་མཐུན་ལྟ་བ་ངན་
པ་རྒྱུད་ལ་སྐྱེ། མྱོང་བ་རྒྱུ་མཐུན་གྱི་འབྲས་བུ་ཡང་དག་པའི་ལྟ་བ་ལ་རྨོངས་ཤིང༌། གཡོ་སྒྱུས་
སེམས་འཁྲུག་པའོ། ། དབང་གི་འབྲས་བུ་འབྱོར་བ་ཉུང་ཞིང་མི་གཙང་བ་དང་སྡུག་བསྔལ་བ་
དང་། བདེ་བའི་གནས་དང་སྐྱབས་དང་དཔུང་གཉེན་མེད་པར་སྐྱེའོ། ། དེ་ལྟར་ཡིད་ཀྱི་ལས་
གསུམ་པོ་ནི་བསྟན་མེད་ཐོགས་བཅས་ཀྱི་ལས་ལམ་ཡིན་ནོ། །
གཉིས་པ་ཤིན་ཏུ་ལྕི་བའི་རྣམ་གྲངས་གཞན་ལ་བདུན་ལས། དང་པོ་ནི། ལུས་ངག་
ཡིད་ཀྱི་ལས་ལམ་བཅུ་ལས་ལུས་ངག་གི་བདུན་ལ་སྔ་མ་སྔ་མ་ལྕི་ཞིང་། ཡིད་ཀྱི་གསུམ་ལ་ཕྱི་མ་ཕྱི་
མ་ལྕིའོ། །མདོ་ལས། ལུས་ཅན་རྣམས་ཀྱི་ལས་དག་ནི། །བསྐལ་བ་བརྒྱར་ཡང་ཆུད་མི་ཟ། །
ཚོགས་ཤིང་དུས་ལ་བབ་པ་ན། ། འབྲས་བུ་ཉིད་དུ་སྨིན་པར་འགྱུར། ། ཞེས་ས་བོན་མངར་ཁ་
ལས། འབྲས་བུ་སོ་སོར་སྨིན་པ་ལྟར། བདེ་བ་དང་སྡུག་བསྔལ་གྱི་རྒྱུ་ལས་དགེ་བ་དང་མི་དགེ་
— 96 —
in
o



Kirii
ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
བ་གཉིས་ཡིན་པས་ཐར་འདོད་རྣམས་ཀྱིས་བླང་དོར་མ་ནོར་བར་བྱ་དགོས་ཏེ། སློབ་དཔོན་
ཆེན་པོས། ཚེ་རབས་མང་པོར་སྡུག་བསྔལ་རྒྱུར་འགྱུར་བའི། ། སྡིག་པས་ཚེ་འདིར་བདེ་བས་
ཅི་ཞིག་བྱ། ། ཚེ་འདི་ཡུན་ཐུང་ལོ་ཟླ་འགའ་ཞིག་ཡིན། ། འཇིག་རྟེན་ཕྱེ་མར་ཚད་གཟུང་མེད་
པའི་ཕྱིར། ། སྐྱེ་བ་གཞན་དུ་སྡུག་བསྔལ་མི་འབྱུང་ཞིང་། ། བདེ་བའི་ཐབས་སུ་དགེ་སྡིག་བླང་
དོར་བྱ། །ཞེས་གསུངས་སོ། །གཉིས་པ་ནི་མི་དགེ་བ་བཅུའི་ནང་ནས་རང་བཞིན་གྱི་ལྕི་བ་བཅུ་
ནི། པ་ཡང་ཡིན་ལ་རང་སངས་རྒྱས་ཀྱང་ཡིན་པ་བསད་ན་སྲོག་གཅོད་ཀྱི་ནང་ནས་མ་རུང་
པའོ། །མ་ཡང་ཡིན་ལ་དགྲ་བཅོམ་མ་ཡང་ཡིན་པ་ལ་ཉལ་བོ་བྱས་ན་འདོད་ལོག་གི་ནང་ནས་མ་
རུང་པའོ། ། དཀོན་མཆོག་གསུམ་གྱི་དཀོར་འཕྲོག་པ་ནི་མ་བྱིན་པ་ལེན་པའི་ནང་ནས་མ་རུང་
པའོ། ། དེ་བཞིན་གཤེགས་པ་ལ་སྐུར་བ་འདེབས་པ་ནི་རྫུན་གྱི་ནང་ནས་མ་རུང་པའོ། ། དགེ་
འདུན་འདུས་པའི་དབྱེན་བྱས་པ་ནི་ཕྲ་མའི་ནང་ནས་མ་རུང་པའོ། ། འཕགས་པ་རྣམས་ལ་ཁ་
ཟེར་བ་ནི་ཚིག་རྩུབ་ཀྱི་ནང་ནས་མ་རུང་པའོ། ། དོན་མེད་པའི་འཆལ་གཏམ་སྨྲས་པས་དགེ་བ་
ཅན་མང་པོ་གཡེང་དུ་བཅུག་པ་ནི་ངག་འཁྱལ་གྱི་ནང་ནས་མ་རུང་པའོ། ། བཤེས་ཀྱི་ཁེ་དང་
རྙེད་བཀུར་འདོད་པ་སོགས་བརྣབ་སེམས་ཀྱི་ནང་ནས་མ་རུང་པའོ། ། མཚམས་མེད་པའི་ལས་
ལ་འཇུག་པ་གནོད་སེམས་ཀྱི་ནང་ནས་མ་རུང་པའོ། ། ལྟ་བ་ཐིབས་པོས་ཆོས་རྣམས་ཀྱི་མཚན་
ཉིད་མི་ཤེས་པ་ནི་ལོག་པར་ལྟ་བ་རྣམས་ཀྱི་ནང་ནས་མ་རུང་པའོ། ། མི་དགེ་བ་དེ་རྣམས་བྱས་ན་
ཁ་ན་མ་ཐོ་བའི་རྣམ་སྨིན་ཤིན་ཏུ་ཆེ་ཞིང་བསྐལ་བ་ཆེན་པོ་གྲངས་མེད་པར་སེམས་ཅན་དམྱལ་
བར་སྡུག་བསྔལ་མྱོང་བར་འགྱུར་རོ། །གསུམ་པ་མཚམས་མེད་པ་ལྔ་ནི། ཕ་མ་དགྲ་བཅོམ་
གསུམ་གསོད་པ། དགེ་འདུན་གྱི་དབྱེན། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་
འབྱིན་པ་དང་ལྔའོ། ། དེ་དང་ཉེ་བ་ལྔ་ནི། མཆོད་རྟེན་བཤིག་པ། བྱང་སེམས་བསད་པ།
དགྲ་བཅོམ་མ་སུན་ཕྱུང་བ། སློབ་པ་གསོད་པ། དགེ་འདུན་གྱི་འདུ་སྒོ་འཕྲོག་པ་སྟེ་ལྔའོ། །
བཞི་བ་ཡུལ་དང་བྱ་བ་གཉིས་ཀ་ལ་ལྟོས་ནས་ལྕི་ཞིང་ལོག་པ་དང་བཅས་པའི་ཁ་ན་མ་ཐོ་བ་བཅུ་
གཉིས་ སམ་ བཅུ་ དྲུག་ ལས། དང་ པོ་ལོག་ པའི་ལྕི་བ་བཞི་ནི། མཁས་ པའི་ གྲལ་གོང་ལྕི།
དགེ་སློང་གི་ཕྱག་ལྕི། སྒྲིབ་པ་པོའི་ཟས་ལྕི། སྔགས་པའི་ནོར་ལྕི། ཉམས་པའི་ལྕི་བ་བཞི་ནི།
མི་ཆོས་པའི་མནའ་ཟོས་ན་ཉམས་པས་ལྕི། ཉན་ཐོས་ཀྱི་འདུལ་ཁྲིམས་ཉམས་ན་ལྕི། བྱང་
ཆུབ་སེམས་དཔའི་སྡོམ་པ་ཉམས་ན་ལྕི། གསང་སྔགས་པའི་དམ་ཚིག་ཉམས་ན་ལྕིའོ། ། སྨད་
པའི་ལྕི་བ་བཞི་ནི། གཏི་མུག་གི་དབང་གིས་འཕགས་པའི་སྐུ་ལ་སྨད་ན་ལྕི། ང་རྒྱལ་གྱི་དབང་
གིས་མཁས་པའི་ཡོན་ཏན་ལ་སྨད་ན་ལྕི། ཕྲག་དོག་གི་དབང་གིས་བདེན་པའི་ཚིག་ལ་སྨད་ན་ལྕི།
ཕྱོགས་རིས་ཀྱི་དབང་གིས་འཕགས་པའི་སྐུ་ལ་བླང་དོར་བྱས་པ་ལྕི། བསྐུར་བའི་ལྕི་བ་བཞི་ནི།
- 97



，
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མཉམ་པ་གཉིས་ཀྱི་ཆོས་ལ་ཁྱད་འབྱེད་པ་ལྕི། རང་བཞིན་མེད་པ་ལ་གལ་འཛུགས་པ་ལྕི། མི་
དགེ་བ་བཅུ་ལས་ལོག་ལྟ་ལྕི། མཚམས་མེད་ལྔ་ལས་ཁྲག་འབྱིན་ལྕིའོ། །ལྔ་བ་ལོག་པ་བརྒྱད་ལ་
བཞི་ཚན་གཉིས་ལས། ཕྱིའི་ལོག་པ་བཞི་ནི། དཀར་པོའི་ཆོས་ལ་སྨོད་པ་དང༌། ནག་པོའི་
ཆོས་ལ་ བསྟོད་ པ་དང༌། དད་པ་ཅན་གྱི་ཚོགས་བཅག་པ་དང༌། དགེ་བ་ ཅན་ གྱི་ ཐུགས་
དཀྲུགས་པའོ། །ནང་གི་ལོག་པ་བཞི་ནི། མི་སྤང་སྟེ་དཀོན་མཆོག་གསུམ་དང་ཡི་དམ་གྱི་ལྷ་མི་
སྤང༌། མི་སྨད་དེ་རྡོ་རྗེ་སློབ་དཔོན་མི་སྨད། མི་འབྲལ་ཏེ་དམ་ཚིག་གཉན་པོ་དང་མི་འབྲལ།
མི་སྐྱུང་སྟེ་མཆེད་ལྕམ་ལ་བརྩེ་གདུང་མི་སྐྱུང་ངོ༌། ། སྐྱེ་གནས་ཀྱི་ལོག་པ་བརྒྱད་ནི། རྡོ་རྗེ་ཐེག་
པའི་གསང་སྔགས་ལོག་ན་དམྱལ་བར་སྐྱེ། ལྟ་བ་ལོག་ན་ཡི་དྭགས་སུ་སྐྱེ། སྤྱོད་པ་ལོག་ན་དུད་
འགྲོར་སྐྱེ། འཕྲིན་ལས་ལོག་ན་གཤིན་རྗེར་སྐྱེ། མཆོད་རྫས་ལོག་ན་མུ་སྟེགས་སུ་སྐྱེ། དམ་
རྗེས་ལོག་ན་དུག་ཏུ་འགྱུར། སྔགས་ལོག་ན་བར་ཆད་ཀྱི་རྐྱེན་དུ་འགྱུར། བདེན་པའི་ཚིག་
དོན་ལོག་ན་རུ་ཏྲར་སྐྱེའོ། ། དྲུག་པ་བླ་མ་དང་དཀོན་མཆོག་ཕ་མ་སོགས་ལ་བསམ་པ་ཤུགས་
དྲག་པོ་མིན་ཀྱང་ཕན་གནོད་ཆུང་ངུ་བྱས་པ་ཡང་སྟོབས་ཤིན་ཏུ་ཆེ། མདོ་དྲན་པ་ཉེར་བཞག་
ལས་གསུངས་པ་ལྟར་དཀོན་མཆོག་གསུམ་གྱི་དཀོར་ཅུང་ཟད་བླངས་པ་ཡང་ཉེས་པ་ཤིན་ཏུ་ཆེ།
འོན་ཀྱང་སངས་རྒྱས་དང་ཆོས་གཉིས་ལས་བླངས་པ་རིགས་མཐུན་གཞན་ལ་ཕུལ་ཏེ་བཤགས་ན་
འདག་གོ ། དགེ་འདུན་ལས་བླངས་པ་ནི་སྡུག་བསྔལ་གྱི་ཚོར་བ་མ་མྱོང་བར་མི་འདག མདོ་
སྡེ་ཉི་མའི་སྙིང་པོ་ལས་དགེ་འདུན་གྱི་རྫས་ལས་འདབ་མ་ཙམ་ཞིག་ཚུལ་འཆལ་གྱིས་སྤྱད་ན་སེམས་
ཅན་དམྱལ་བར་སྐྱེའོ། ། བརྒྱ་ལ་དེ་ལས་ཐར་ན་འབྲོག་དགོན་པར་དུད་འགྲོ་དང་ཡི་དྭགས་ལོང་
བ་རྐང་ལག་ མེད་ པར་ སྐྱེས་ནས་ ལོ་ མང་ པོའི་ བར་ དུ་ སྡུག་བསྔལ་མྱོང་བར་འགྱུར་ གསུངས།
དགེ་སློང་ངམ་དགེ་འདུན་གྱི་སྡེ་ལ་བསྔོས་པའི་མེ་ཏོག་ཙམ་ཡང་རང་དང་ཁྱིམ་པ་རྣམས་ཀྱིས་སྤྱད་
པར་མི་རུང་སྟེ། སྤུ་གྲི་རྣོན་པོས་ཡན་ལག་གཏུབ་པ་ལས་ཀྱང་ཁྱིམ་པས་དགེ་འདུན་གྱི་དཀོར་ལ་
མི་སྤྱད། དེ་བཞིན་དུ་དགེ་འདུན་གྱི་དཀོར་ཟོས་པ་ལས་ལྕགས་ཀྱི་ཐུ་ལུམ་འབར་བ་ཟོས་ན་
ལེགས། དགེ་འདུན་གྱི་ལོངས་སྤྱོད་ལ་ལོངས་སྤྱོད་པ་ལས་མེའི་ཕུང་པོ་ལྷུན་པོ་ལྟ་བུ་ཞིག་ཟོས་པ་
ལེགས། ཁྱིམ་པ་རྣམས་དགེ་འདུན་གྱི་གནས་ཁང་དུ་མཚན་མོ་ཉལ་བ་ལས་མེ་མདག་གིས་གང་
བའི་ཁང་པར་ཉལ་ན་ལེགས་གསུངས་སོ། ། དད་པའི་སྟོབས་བསྐྱེད་པ་ཕྱག་རྒྱའི་མདོ་ལས་མི་
ཞིག་ཁྲོས་ནས་ཕྱོགས་བཅུའི་སེམས་ཅན་རྣམས་བཙོན་དོང་དུ་བཅུག་པ་བས་ཀྱང་ཁྲོས་ཏེ་བྱང༌
ཆུབ་སེམས་དཔའ་ལ་རྒྱབ་བསྟན་ཏེ་མ་རུང་བ་འདི་ཟེར་བ་སྡིག་པ་ཆེ། འཛམ་བུ་གླིང་བའི་
སེམས་ཅན་ཐམས་ཅད་ཀྱི་བདོག་པ་འཕྲོག་པ་ལས་བྱང་སེམས་སྨད་ན་ཉེས་པ་ཆེ། མཆོད་རྟེན་
གངྒཱའི་ཀླུང་གི་ཕྱེ་མ་སྙེད་བཤིགས་པ་དང་བསྲེགས་པ་ལས་ཀྱང་ཐེག་ཆེན་ལ་མོས་པའི་བྱང་སེམས་
- 98



ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
ལ་གནོད་སེམས་དང་ཁོང་ཁྲོ་སྐྱེས་པ་དང་མི་སྙན་པ་བརྗོད་པ་ཉེས་པ་ཆེ། རབ་ཏུ་ཞི་བ་རྣམ་
པར་ངེས་པའི་ཆོ་འཕྲུལ་གྱི་མདོ་ལས། འཛམ་བུ་གླིང་བའི་སེམས་ཅན་ཐམས་ཅད་ཀྱི་བདོག་པ་
འཕྲོགས་ཏེ་སྲོག་བཅད་པ་ལས་བྱང་ཆུབ་སེམས་དཔས་ཐ་ན་དུད་འགྲོ་གཅིག་ལ་ཟན་ཆང་གཅིག་
སྦྱིན་པའི་བར་ཆད་བྱས་ན་ཉེས་པ་ཤིན་ཏུ་ཆེ། མི་དགེ་བཅུ་ལྡན་ཞིག་གིས་ལོ་བརྒྱའི་བར་དུ་
སྡིག་པ་སྤྱད་པ་ལས། ཚུལ་ཁྲིམས་འཆལ་བ་དང་བསླབ་པ་ལྷོད་པ་དག་གིས་དད་ཟས་ཞག་
གཅིག་ལ་ལོངས་སྤྱོད་པ་ཉེས་པ་ཆེ་སྟེ། དགེ་བཤེས་སྟོན་པའི་ཞལ་ནས། ཆོས་ལ་བརྟེན་པའི་
སྡིག་པའི་གམ་ན་ནི། ། མི་དགེ་བཅུ་ཡི་སྡིག་པ་བྱུང་བྱུང་ཡིན། ། ཅེས་གསུངས། བདུན་པ་
སློབ་དཔོན་ཆེན་པོས་རྒྱལ་པོ་ལ་གདམས་པ་ལས་ཤིན་ཏུ་ལྕི་བའི་ཉེས་པ་རྩ་བའི་བླ་མ་ལ་དོར་
བདོས་ན་ཡིག་བརྒྱ་དང་ལྟུང་བཤགས་སྦྱོ་རྒྱུད་མི་འཁྲུགས་པ་སོགས་ཀྱི་ཆོ་ག་ཁྲི་ཕྲག་རེ་བྱས་ན་
བྱང་། དམ་ཚིག་གཅིག་པའི་གྲོགས་མཆེད་ལ་དམེ་བྱས་ན། བཀའ་བསྟན་འགྱུར་ཚར་གསུམ་
རེ་བྲིས་ནས་བཏོན་ན་བྱང༌། སེམས་བསྐྱེད་པའི་སློབ་དཔོན་ལ་ ཁྲོས་ ཐབས་ཀྱིས་བསྐུར་བ་
བཏབ་ན་ཕྱག་བྱེ་བ་གཅིག་དང་ཟང་ཟིང་གི་འབུལ་བ་སྙིང་ཤོར་བ་ལྟ་བུ་བྱས་ན་བྱང༌། སྡོམ་པ་
འབོག་ པའི་ སློབ་ དཔོན་དང་ འགལ་ན་མཆོད་རྟེན་ བརྒྱ་ བཞེངས་ནས་ སྐོར་བ་བྱས་ན་བྱང་།
བཀའ་ལུང་རྗེས་གནང་ཞུས་པའི་བླ་མ་དང་འགལ་ན། བཀའ་འགྱུར་ཚར་གཅིག་བཞེངས་ན་
བྱང་། དབང་བསྐུར་བའི་བླ་མ་དང་འགལ་ན། རིན་ཆེན་སྣ་ལྔ་ལྔ་རང་གི་ལུས་བདུན་ཙམ་
བྱས་ནས་ཕུལ་ན་བྱང་། བླ་མའི་དཔེ་ཆ་བརྐུས་ན་རྒྱལ་བའི་ཡུམ་དེའི་ཡིག་འབྲུའི་གྲངས་ཙམ་
བྲིས་ན་བྱང༌། ཕ་མ་ལ་བརྡུང་ན། ཕ་མ་ཁུར་ནས་ལྷ་ས་ལ་བསྐོར་བ་བྱེ་བ་བྱས་ན་བྱང་།
གཉེན་བྱེད་པའི་བར་གྱི་འཕྲིན་བྱས་ན། མདོ་ངན་སོང་དོང་སྤྲུགས་བྱེ་བ་གཅིག་བཏོན་ན་བྱང་།
ཆོས་བྲི་བའི་གསེར་དངུལ་བརྐུས་ན། ཆོས་དེ་ཉིད་འབུམ་ཚོ་གཅིག་བྲིས་ནས་ཁ་ཏོན་བྱས་ན་
བྱང་། གཞུ་མཁན་དང་མདའ་མཁན་མགར་བ་གསུམ་ནི་སྤྱན་རས་གཟིགས་ཀྱིས་ཀྱང་དྲང་
བར་དཀའ་སྟེ། མདའ་མཁན་དང་གཞུ་མཁན་གྱིས་ངན་སོང་སྦྱོང་བ་དང་མི་འཁྲུགས་པའི་
གཟུངས་དུང་ཕྱུར་གཅིག་བཏོན་ན་བྱང་། མགར་བས་ཚེ་འབར་གྱི་རྐོང་བུ་བརྒྱ་རྩ་བརྒྱད་ལྷ་
ཁང་བརྒྱ་རྩ་བརྒྱད་དུ་ཕུལ་ན་བྱང༌། _ས་མཁན་དང་ཆོས་སྤྱོད་པའི་སྡིག་ཅན་ལ་
བཤགས་པ་མེད། དབུལ་ཕོངས་ཀྱི་ནོར་བརྐུས་ན། ནོར་དེ་ཙམ་བརྒྱ་འགྱུར་གྱི་མང་ཇ་དང་
ཚོགས་བསགས་བྱས་ན་བྱང༌། ལྷ་མཐོང་འདྲེ་མཐོང་ཅན་སྡིག་པ་ཤིན་ཏུ་ཆེ་བས། དེའི་ཡོན་
གྱིས་དབང་བསྐུར་སྟོང་ཞུས། ཚེ་འབར་བརྒྱ་བཞག་ན་བྱང་། ཆོས་ཀྱི་གླེགས་ཐག་དང་ཞལ་
ཁེབས་ བརྐུས་པ་མགོ་མཇུག་རྫོགས་པ་ལ། ཆོས་དེ་ བྲིས་ནས་ཚར་ གཅིག་ བཀླགས་ན་བྱང་།
ཕག་ཚང་མའི་བདག་པོ་དང་། ཁྱི་མོ་ཚང་མའི་བདག་པོ་དང་། ཉ་བ་དང༌། རྔོན་པ་རྣམས་
- 99



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག །
ལ་མནར་མེད་ལས་འགྲོ་ས་མེད་པས་ལོ་དུ་སོང་གི་གྲངས་ལ་མཆོད་རྟེན་དང་མར་མེ་དབང་སྐུར་
སོགས་བརྒྱ་རྩ་བརྒྱད་རེ་བྱས་ན་བྱང༌། རྟེན་གསུམ་དྲུང་དུ་མནའ་ཟོས་ན། དཀོན་མཆོག་ལ་
མཆོད་འབུལ་རྒྱ་ཆེན་ཕྱག་སྐོར་དུང་ཕྱུར་གཅིག བཤགས་པ་གྲངས་མེད་བྱས་ན་བྱང་། མར་
མེ་ཚེ་འབར་གྱི་དཀོར་ཐེངས་གཅིག་ལ་འབག་ན་རྟེན་གྱི་དྲུང་དུ་ཚེ་འབར་གཅིག་བཞག་ནས་
བསྐོར་ བ་ ཁྲི་ ཕྲག་ གཅིག་ བྱས་ ན་ བྱང་། རྟོགས་ པ་ དང༌ ལྡན་ པའི་ གདུང་ ལ་ མེ་ བཞག་ན།
གསེར་གྱི་སངས་རྒྱས་སྟོང་སྐུ་གཅིག་བཞེངས་ཚེ་འབར་བཙུགས། དགེ་འདུན་ལྔ་བརྒྱ་ལ་ཚོགས་
བསགས་ན་བྱུང་། རང་ལས་ཐེག་པ་མཐོ་བའི་གོང་དུ་བསྡད་ན། བཤགས་པ་དང་སྐོར་བ་ཁྲི་
ཕྲག་བྱས་ན་བྱང༌། དགེ་བ་ལ་ཕྱི་བཤོལ་དང་བར་ཆད་བྱས་ན། སྒོ་མཐའ་ཡས་པའི་གཟུངས་
འབུམ་དང་བཤགས་པ་དུང་ཕྱུར་བྱས་ན་བྱང་། ཁྲོམ་ཚོགས་མང་པོའི་ནང་ནས་གཞན་གྱི་སྣ་
ཕབ་ན་ཟས་ནོར་གྱིས་ངོམ་པར་བྱས་ནས་ནོངས་བཤགས་མང་དུ་བྱས་ན་བྱང༌། ངེས་པའི་དོན་
མི་བདེན་ཅེས་ཁྱད་དུ་བསད་ན་རྒྱུད་འབུམ་བརྒྱ་ཚར་བཞེངས་ན་བྱང་། འབྲི་འདོན་ཀློག་
གསུམ་གྱི་འཕྲོ་བཅད་ན་སྔར་གྱི་དེ་ལས་བཅུ་འགྱུར་གཅིག་བྱས་ན་བྱང་། དམ་པའི་ཆོས་བརྐུས་
པ་དང་བསྲེགས་པ་ནི་ངན་སོང་གསུམ་ལས་ཐར་མི་སྲིད་དོ། །ཉ་སྡོམ་པའི་རིགས་ཀྱི་སྡོམ་པ་
ཉམས་ན་དགེ་བཤེས་གཅིག་བསད་པ་དང་འདྲ་བས། མཆོད་པ་དང་བཤགས་པ་ཚད་མེད་པ་
ཞིག་བྱས་ན་བྱང༌། བུད་མེད་ཀྱི་རབ་བྱུང་གི་སྡོམ་པ་འཕྲོག་ན་ལྷ་ཁང་ཆེན་པོའི་ནང་གི་ཆོས་
ཐམས་ཅད་བསྲེགས་པ་དང་འདྲ་བས། མང་ཇ་དང་ཚེ་འབར་སྒྲུབ་པ་པོ་ལ་ཞབས་ཏོག་ཚད་
མེད་བྱས་ན་བྱང༌། ཡོན་ཏན་ཅན་གྱི་གྲིབ་མ་ལ་འགོམ་ན། བླ་མ་ལ་བསྙེན་བཀུར་གསོལ་
འདེབས་མཆོད་པ་སོགས་བྱས་ན་བྱང་། རང་གི་བུ་རྒྱུད་ལ་དམེ་བྱས་ན་ངན་སོང་དུ་སྐྱེས་ནས་
སྲོག་གི་ལན་ཆགས་འཇལ་དགོས་པས། ཐུབ་དབང་གི་སྐུ་དང་མཆོད་རྟེན་བརྒྱ་རྩ་བརྒྱད་དང་།
ཐུགས་རྗེ་ཆེན་པོའི་གཟུངས་རིང་སོགས་དུང་ཕྱུར་རེ་བཏོན་ན་བྱང་། ཞེས་གསུངས་གཞན་
ཡང་ཉེས་པ་ལ་ཉེས་པར་མི་ཤེས་པར་འགྱོད་སེམས་མེད་པ། བཤགས་སྡོམ་དང་དགེ་བ་མི་བྱེད་
པ་ལ་སྡིག་པ་ཆུང་ངུ་ཡང་རིམ་གྱིས་འཕེལ་ནས་འབྲས་བུ་སྡུག་བསྔལ་ཆེན་པོ་མྱོང་བར་འགྱུར་
རོ། །བྱང་སེམས་ལ་ཁོང་ཁྲོས་ན་བསྐལ་བ་སྟོང་དུ་བསགས་པའི་དགེ་རྩ་ཡང་འཇོམ་པར་འགྱུར་
རོ། ། ཞར་ལ་དེ་དག་རྣམས་ལས་ཅུང་ཟད་ཡང་བ་ནི། མི་འདོད་བཞིན་དུ་བྱས་པ་རྨི་ལམ་དུ་
བྱས་པ། གཅིག་ཙམ་བྱས་ནས་འགྱོད་པ་དྲག་པོ་སྐྱེས་ཏེ་རྒྱུན་བཅད་པ་སོགས་ནི་ཡང་ངོ༌། །
གསུམ་པ་འབྲས་བུ་སྨིན་ཚུལ་ལ་དྲུག་ལས་དང་པོ་ནི། དེ་ལྟར་མི་དགེ་བའི་ལས་ལས་
འབྲས་བུ་སྡུག་བསྔལ་ཁོ་ན་ལས་གཞན་མི་འབྱུང་། ཐ་ན་ཚེར་མ་ཟུག་པ་ཡན་ཆད་ཡང་སྔོན་གྱི་
ལས་ཀྱི་འབྲས་བུ་ཁོ་ན་ཡིན། ཕྱི་སྣོད་ཀྱི་འཇིག་རྟེན་ཡང་སེམས་ཅན་གྱི་ལས་ལ་གྲུབ། ནང་
- 100 —



ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
བཅུད་སེམས་ཅན་གྱི་བདེ་སྡུག་རྣམས་ལ་ཡང་བྱེད་པོ་གཞན་མེད་དོ། །སྔོན་གྱི་ལས་ཀྱི་འབྲས་བུ་
ཡིན། གཉིས་པ་སྔོན་དགེ་བ་ཞིག་བྱས་པའི་མཐུས་འཕང་བའི་མི་ལུས་འདི་ཐོབ་ནའང་མི་དགེ་
བ་བསགས་པས་སྡུག་བསྔལ་མིག་ལོང་བ་ལོངས་སྤྱོད་དབུལ་བ་སོགས་སྡུག་བསྔལ་བ་ནི་འཕེན་
བྱེད་དགེ་བས་འཕང་ཡང་རྫོགས་བྱེད་སྡིག་པས་རྫོགས་པ་ཡིན། དེ་བཞིན་དུ་དུད་འགྲོ་ཀླུ་དང་
ཡི་དྭགས་འགའ་ཞིག་ལ་དཔལ་འབྱོར་ཕུན་སུམ་ཚོགས་པ་ཡོད་པ་ཡང་འཕེན་བྱེད་སྡིག་པའི་ལས་
ཀྱིས་འཕང་ན་ཡང་རྫོགས་བྱེད་དགེ་བས་རྫོགས་པས་བདེ་སྐྱིད་ཕུན་སུམ་ཚོགས་པ་ཡོད་པ་ཡིན་
པས་མཐའ་གཅིག་ཏུ་དགེ་བའི་ལས་ལམ་གཞན་ཕན་འདོད་ཀྱིས་བརྡེག་བརྡུང་དང༌། སྙན་
གྲགས་འདོད་ནས་སྦྱིན་པ་བཏང་བ་སོགས་ལ་འབྲས་བུ་བདེ་སྡུག་སྤེལ་མར་མྱོང་ངོ༌། །གསུམ་པ་
ལས་ སྟོབས་ཅན་གཅིག་གིས་ལུས་མང་པོ་འཕེན་པ་དང༌། ལས་སྟོབས་ཆུང་མང་པོས་ལུས་
གཅིག་འཕེན་པའི་ཚུལ་དཔེར་ན་ཕྱུག་པོ་གཅིག་གིས་མཆོད་གནས་མང་པོར་ཞབས་ཏོག་བྱེད་པ་
དང་དབུལ་པོ་མང་པོས་མཆོད་གནས་གཅིག་ལ་ཞབས་ཏོག་བྱེད་པ་དང་འདྲ་གསུངས། བཞི་
བ་མྱོང་བར་ངེས་པ་དང་མ་ངེས་པ་གཉིས་ལས་བསམ་བཞིན་དུ་མ་བྱས་ལ་བསགས་པ་ཐམས་ཅད་
མྱོང་བར་ངེས་པའི་ལས་ཡིན། བསམ་བཞིན་དུ་བྱས་ཀྱང་མ་བསགས་པ་ནི་མྱོང་བར་མ་ངེས་
པའི་ལས་ཡིན་པས་རྨི་ལམ་རྨིས་ཚེ་བྱས་པ་ལྟ་བུའོ། ། མ་བསགས་ཀྱང་ཡུལ་རྡོ་རྗེ་སློབ་དཔོན་ལྟ་
བུ་ལ་རྨི་ལམ་དུ་བྱས་པ་ཡང་སྡུག་བསྔལ་ཉམས་སུ་མྱོང་བར་ངེས་པའི་ཚུལ་རྒྱུད་སྡེ་ནས་བཤད།
ལྔ་བ་མྱོང་བར་ངེས་པ་ལ་དུས་ཀྱི་སྒོ་ནས་གསུམ། མཐོང་ཆོས་མྱོང་འགྱུར་ནི་ཚེ་འདི་ཉིད་ལ་
འབྲས་བུ་སྨིན་པར་འགྱུར་ཏེ་གཞན་ལ་གནོད་སེམས་དང་མནར་སེམས་དང་བྱས་པ་མི་གཟོ་བ་
སོགས་མི་དགེ་བའི་འབྲས་བུ་ཚེ་འདིར་མྱོང༌། སྐྱེ་གནས་མྱོང་འགྱུར་ནི་སྐྱེ་བ་གཉིས་པ་ལ་མྱོང་།
ལན་གྲངས་གཞན་དུ་མྱོང་འགྱུར་ནི་སྐྱེ་བ་གསུམ་པ་ཕན་ཆད་ལ་མྱོང་ངོ༌། ། དེ་ཡང་སློབ་དཔོན་
དབྱིག་གཉེན་གྱིས། མཐོང་བའི་ཆོས་ལ་སོགས་པ་ལ། ། མྱོང་འགྱུར་ལ་ སོགས་ངེས་རྣམ་
གསུམ། །ཞེས་གསུམ་དུ་གསུངས་སོ། །དཔེར་ན་སྔོན་བྱུང་དུ་དགེ་འདུན་ལ་བུད་མེད་ཡིན་ཞེས་
ངན་སྨྲས་བྱས་པའི་ཚེ། དེར་མཚན་མ་འགྱུར་བ་མཐོང་ཆོས་མྱོང་འགྱུར། སྐྱེ་བ་བརྒྱར་བུད་
མེད་ཀྱི་ལུས་བླངས་པས་སྐྱེ་གནས་དང་ལན་གྲངས་གཞན་ལ་མྱོང་འགྱུར་གཉིས་ཀ་ཚང་པའི་
གཏམ་རྒྱུད་ལྟར་རོ། ། དྲུག་པ་ལས་མང་པོ་ཡོད་ན་ཇི་ལྟར་སྨིན་པའི་ཚུལ་ནི། ལས་གང་ལྕི་བ་
དེ་ཐོག་མར་སྨིན། ཐམས་ཅད་ལྕི་ན་གོམས་ཤེས་གང་ཆེ་བ་ཐོག་མར་སྨིན། ཐམས་ཅད་ལ་
གོམས་ཤེས་ཆེ་ན་ཐོག་མར་གང་བྱས་པ་དེ་སྔོན་ལ་སྨིན་པར་འགྱུར་རོ། ། དེ་ལྟར་མི་དགེ་བའི་རྒྱུ་
དང་འབྲས་བུ་ལྕི་ཡང་སོགས་ལ་ལེགས་པར་བསམ་ཞིང་ཆ་ཕྲ་མོ་ནས་སྤངས་དགོས་ཏེ། ནམ་
ཞིག་སྡིག་པའི་འབྲས་བུ་མངོན་དུ་གྱུར་དུས་སངས་རྒྱས་ཀྱིས་ཀྱང་སྐྱོབ་མི་ནུས་སོ། །སྡིག་པ་ཆུང་
– 101 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ངུ་ལ་ཅི་མི་སྙམ་དུ་བསམ་མི་རུང་སྟེ། ཚོམས་ལས། སྡིག་པ་ཤིན་ཏུ་ཉུང་ངུ་ལའང༌། ། མི་
གནོད་སྙམ་དུ་བརྙས་མི་བྱ། །ཆུ་ཡི་ཐིགས་པ་བསགས་པས་ཀྱང་། །སྣོད་ཆེན་ཁད་ཀྱིས་འགེང་
བར་འགྱུར། ། ཞེས་གསུངས། ལས་མ་བྱས་པ་དང་མི་འཕྲད་བྱས་པ་གཉེན་པོས་མ་བཅོམ་ན་
ཆུད་མི་ཟ་བའི་ཚུལ་ནི་འདུལ་བ་ལུང་ལས། ལས་རྣམས་བསྐལ་བ་བརྒྱར་ཡང་ནི། །ཆུད་མི་ཟ་
བའང་ཚོགས་དང་དུས། །རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་ཉིད། །
ཅེས་གསུངས་པས། རང་གི་སྔོན་ལས་ངན་བསགས་པའི་འབྲས་བུ་ད་དུང་ཡང་། མགོ་དང༌
ཡན་ལག་འདོར་བ་སོགས་ཤིན་ཏུ་བཟོད་དཀའ་བ་མང་པོ་སྐྱེ་བ་འདི་ཕྱི་གང་རུང་ལ་མི་མྱོང་བའི་
གདེང་ཅུང་ཟད་ཀྱང་མེད་པས་སེམས་བདེ་འབོལ་ལེར་འདུག་པ་འདི་ལས་འབྲས་མ་བསམ་པས་
ལན་པར་འདུག ས་ཐོབ་པའི་བྱང་ཆུབ་སེམས་དཔའ་ལ་ཡང་ལས་ཀྱི་རྣམ་སྨིན་ཕྲ་མོ་འབྱུང་
བར་འགྱུར་ན་རང་རེ་རྣམས་ལྟ་ཅི་སྨོས། སྡུག་བསྔལ་འབྱུང་བ་ཤེས་པ་བཞིན་སྤྱོད་པ་འདི་དག་
ནི་སྨྱོན་པ་དང་འདྲ་སྟེ། མ་ཅིག་གི་ཞལ་ནས། སྡིག་པ་བྱེད་པའི་མི་རྣམས་ནི། ། བུ་ཆུང་མ་
ལ་འཇུ་བ་འདྲ། །གླེན་པ་བཙན་དུག་ཟ་བ་འདྲ། ། སྨྱོན་པ་གཡང་ལ་འཕྱོང་བ་འདྲ། །རང་
སྡུག་རང་གིས་ཉོས་པ་ཡིན། །བསྐལ་བར་བདེ་བ་ཐོབ་མི་འགྱུར། །ཞེས་གསུངས་སོ། །དེང་
སང་འདི་ན་མི་མ་ཡིན་མཐུ་བོ་ཆེ་དང་རྒྱ་ནག་རྒྱལ་པོ་ལྟ་བུ་ལ་གནོད་པ་ཅུང་ཟད་ཀྱང་བྱེད་མི་ནུས་
ཤིང་བྱས་ན་བློ་སེམས་གཏན་ནས་མི་བདེ་བས། དེ་ལས་ཀྱང་མི་དགེ་བ་ཆུང་ངུ་ཞིག་བྱས་པ་
ཡང་ལས་ཀྱི་གཤིན་རྗེ་ཆོས་ཀྱི་རྒྱལ་པོ་འཁོར་དང་བཅས་པས་མཁྱེན་ཅིང་། ཆད་པ་དྲག་པོ་
གཅོད་པ་ལ་ཅང་མི་སེམས་པ་ཤིན་ཏུ་མ་ལེགས་ཏེ། ད་ནས་སྲོག་ལ་བབས་ཀྱང་མི་དགེ་བའི་
ལས་ཕྲ་མོ་ཙམ་ཡང་མི་བྱེད་སྙམ་པ་མ་སྐྱེས་ཀྱི་བར་དུ་བསྒོམ་པར་བྱའོ། །
གཉིས་པ་དགེ་བའི་ལས་འབྲས་ལ་བདུན། དང་པོ་ལ་ཡང་བཞི་ལས། དང་པོ་དགེ་
བའི་ལས་ལམ་བཅུ་ལ་ཡང་གཞི་བསམ་པ་སྦྱོར་བ་མཐར་ཐུག་བཞི་ཚང་དགོས་པས། སྲོག་
གཅོད་སྤོང་བའི་གཞི་ནི་སེམས་ཅན་གཞན་ནོ། ། བསམ་པ་དུག་གསུམ་མེད་པར་ཉེས་དམིགས་
མཐོང་ནས་སྤོང་བར་འདོད་པའི་སེམས། སྦྱོར་བ་གསོད་པ་སྡོམ་པའི་འདུ་བྱེད་དེ། མཐར་
ཐུག་བསྡམས་པ་རྫོགས་པའི་ལུས་ཀྱི་ལས་སུ་འགྱུར་རོ། ། དེ་བཞིན་མ་བྱིན་པ་མི་ལེན་པ་དང་།
འདོད་པ་ལོག་པར་མི་གཡེམ་པ་དང༌། རྫུན་དང་ཕྲ་མ་ཚིག་རྩུབ་ངག་འཁྱལ་མི་སྨྲ་བ་དང༌།
བརྣབ་སེམས་གནོད་སེམས་ལོག་ལྟ་མི་བྱེད་པ་སྟེ་སྤང་བྱ་སྤོང་ཚུལ་གྱི་སྒོ་ནས་ལས་བཅུ་བོ་ལ་གཞི་
བསམ་ པ་སྦྱོར་བ་མཐར་ཐུག་སོགས་སྦྱོར་དགོས་སོ། །གཉིས་པ་བསྒྲུབ་བྱ་སྒྲུབ་ཚུལ་ལ་ལྟོས་
ནའང་བཅུ་སྟེ། སེམས་ཅན་གྱི་སྲོག་སྐྱོབ་པ། མ་ཆགས་པར་སྦྱིན་པ་གཏོང་བ། ཚངས་སྤྱོད་
ལ་གནས་པ་སྟེ་ལུས་ཀྱི་ལས་གསུམ། བདེན་པར་སྨྲ་བ། མི་མཐུན་པ་བསྡུམས་པ། གཞན་
- 102 -



ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
གྱི་ཡོན་ཏན་བརྗོད་པ་ཞི་ཞིང་ངེས་པར་སྨྲ་བ་སྟེ། ངག་གི་ལས་བཞི། ཆོག་ཤེས་པ། གཞན་
ལ་བྱམས་པ། ལས་འབྲས་ལ་ཡིད་ཆེས་པ་སྟེ། ཡིད་ཀྱི་གསུམ་མོ། ། གསུམ་པ་བསླབ་བྱ་སློབ་
ཚུལ་ལ་ ལྟོས་ན་ཡང་བཅུ་སྟེ། ཡི་གེ་འབྲི་བའི་བྱ་བ་དང༌། དཀོན་མཆོག་མཆོད་པ་དང༌།
སྦྱིན་པ་གཏོང་བ། ཆོས་ཉན་པ། མདོ་ཀློག་པ། བློ་ལ་འཛིན་པ། གཞན་ལ་འཆད་པ།
ཁ་ཏོན་བྱེད་པ། དོན་ལ་བསམ་པ། ཚུལ་བཞིན་དུ་སྒོམ་པ་སྟེ་སྤྱོད་པ་འདི་བཅུ་ལ་ཡང་ཕན་
ཡོན་དཔག་ཏུ་མེད་དོ། ། བཞི་བ་ལུས་ངག་ཡིད་ཀྱི་ལས་བཅུའི་རྣམ་སྨིན་གྱི་འབྲས་བུ་ལ་དགེ་
བའི་ལས་ཆེན་པོས་གཟུགས་ཁམས་ཀྱི་ལྷ་འབྲིང་གིས་འདོད་ལྷ་ཆུང་ངུས་ནི་མི་རུ་སྐྱེ་བར་འགྱུར་
རོ། ། བྱེད་པ་རྒྱུ་མཐུན་གྱི་འབྲས་བུ་དགེ་བ་བཅུ་ལ་དགའ། མྱོང་བ་རྒྱུ་མཐུན་གྱི་འབྲས་བུ།
ཀུན་མཁྱེན་ཆེན་པོས། སྲོག་གཅོད་སྤངས་པས་ཚེ་རིང་ནད་མེད་ཅིང༌། ། མ་བྱིན་ལེན་སྤངས་
འབྱོར་བ་ཕུན་སུམ་ཚོགས། ། ལོག་གཡེམ་སྤངས་པས་ཁྱིམ་ཐབ་འགྲན་ཟླ་མེད། ། རྫུན་དུ་སྨྲ་
སྤུངས་གཞན་གྱིས་བསྟོད་པ་སྟེ། ། ཕྲ་མ་རྣམས་སྤངས་མཐོང་ན་མི་མཐུན་མེད། ། རྩུབ་མོ་
རྣམས་ སྤངས་སྙན་པར་སྨྲ་བ་བདེ། ། ཀྱལ་ཀ་སྤངས་པས་ཚིག་གཟུང་འོས་པར་འགྱུར། །
བརྣབ་སེམས་སྤངས་པས་རེ་བ་འགྲུབ་པ་སྟེ། ། གནོད་སེམས་སྤངས་པས་ཡིད་དུ་འོང་མཐོང་
ཞིང་། ། ལོག་ལྟ་སྤངས་པས་ལྟ་བ་བཟང་པོར་སྐྱེ། ། མཐོ་རིས་བསྒྲོད་པའི་ཤིང་རྟ་དགེ་བ་
བཅུ། །མངོན་མཐོ་བདེ་འདོད་རྣམས་ཀྱིས་དང་དུ་ལོངས། ། ཞེས་གསུངས། བདག་པོའམ་
དབང་གི་འབྲས་བུ་ཡུལ་ལ་སྨིན་ཏེ། སྲོག་གཅོད་སྤངས་པས་ཡུལ་བཟང་ཉམས་དགའ་བར་སྐྱེ།
མ་བྱིན་པ་ལེན་པ་སྤངས་པས་བཟའ་བཏུང་འཇུ་སླ་ཞིང་རོ་བྲོ་བ་དང་སྨན་མཐུ་ཆེ་བའི་ཡུལ་དུ་སྐྱེ།
ལོག་གཡེམ་སྤངས་པས་ས་ཕྱོགས་གཙང་ལ་སྤོས་ངད་དང་ལྡན་པའི་སྨན་ཤིང་ཅན་དུ་སྐྱེ། རྫུན་
སྤངས་པས་ཡུལ་ཕྱོགས་གང་ན་དགྲ་དང་ཆོམ་རྐུན་ལ་སོགས་པའི་གནོད་འཚེ་མེད་ཅིང་མི་བསླུ་
བར་སྐྱེ། ཕྲ་མ་སྤངས་པས་གང་ན་སྐྱེ་དགུ་མཐུན་ཞིང་ས་ཕྱོགས་རྡོ་གསེག་ཚེར་མ་མེད་པར་སྐྱེ།
ཚིག་རྩུབ་སྤངས་པས་ས་ཕྱོགས་ཐམས་ཅད་ཐང་ཁ་མཉམ་ལ་མཚོ་དང་རྫིང་བུས་བརྒྱན་པར་སྐྱེ།
ཀྱལ་བ་སྤངས་པས་དུས་ཚིགས་མ་ལོག་ཅིང་མེ་ཏོག་དང་འབྲས་བུ་དུས་སུ་སྨིན་པའི་ཡུལ་དུ་སྐྱེ།
བརྣབ་སེམས་སྤངས་པས་ས་ཕྱོགས་མེ་ཏོག་འབྲས་བུ་དང༌། ལོ་ ཏོག་ བཟང་དགུ་འཕེལ་བ་
མཐོང་བར་སྐྱེ། གནོད་སེམས་སྤངས་པས་ལོ་མ་དང་འབྲས་བུ་ལྡན་པ་མང་ཞིང་རོ་ཞིམ་པ་
འཇིགས་པ་མེད་པའི་ས་ཕྱོགས་སུ་སྐྱེ། ལོག་པར་ལྟ་བ་སྤངས་པས་འབྲས་བུ་དང་རིན་པོ་ཆེ་ལ་
སོགས་པའི་འབྱུང་ཁུངས་བཟང་ཞིང་མགོན་སྐྱབས་དང་དཔུང་གཉེན་ཕུན་སུམ་ཚོགས་པར་
c
གཉིས་པ་ཤིན་ཏུ་ལྕི་བའི་དགེ་བའི་ལས་ལ་ཡང་དྲུག་ལས། དང་པོ་ནི་ངེས་པ་དང་མ་ངེས་
– 103 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
པ་ལ་འཇུག་པ་ ཕྱག་ རྒྱུའི་ མདོ་ལས། ཕྱོགས་ བཅུའི་ སེམས་ ཅན་ རྣམས་ ཀྱི་ མིག་ ཕྱུངས་ནས་
བཙོན་དུ་བཅུག་ཡོད་པ་རྣམས་ལ་མིག་གསལ་བར་བྱས་ཏེ་འཁོར་ལོས་བསྒྱུར་བའམ། ཚངས་
པའི་བདེ་བ་ལ་བཀོད་པ་ལས་བྱང་ཆུབ་སེམས་དཔའ་རྣམས་ལ་དད་པས་ལྟ་བར་འདོད་པ་དང་
བསྔགས་པ་བརྗོད་པ་བསོད་ནམས་ཆེ། གཉིས་པ་རིན་པོ་ཆེ་ཕུང་པོའི་མདོ་ལས། སྟོང་གསུམ་
གྱི་སེམས་ཅན་རྣམས་ཐེག་ཆེན་ལ་ཞུགས་ཏེ་དེ་དག་རེ་རེས་མར་ཁུ་རྒྱ་མཚོ་ཙམ་ལ་སྡོང་བུ་རི་རབ་
ཙམ་གྱི་མར་མེས་སངས་རྒྱས་མཆོད་པ་ལས། རབ་བྱུང་བྱང་ཆུབ་སེམས་དཔས་མར་ཐིགས་པ་
ཙམ་གྱིས་བྱུགས་པའི་སྡོང་བུ་མཆོད་རྟེན་གྱི་དྲུང་དུ་ཕུལ་ན་བསོད་ནམས་ཆེ་བ་ནི་རྟེན་གྱི་ཁྱད་
པར་ཡིན་ནོ། །འདི་བཞིན་དུ་སྡོམ་པ་མེད་པ་དང་། ཡོད་པ་དང༌། གཅིག་ལྡན་གཉིས་ལྡན་
གསུམ་ལྡན་ཏེ་སྡོམ་པའི་སྒོ་ནས་དགེ་བའི་ལས་གང་དང་གང་བྱེད་པ་ལ་ཁྱད་པར་ཆེ། ཁྱིམ་པ་
བསྙེན་གནས་བསྲུང་ཡོད་པ་དང་མེད་པ་གཉིས་ཀྱིས་སྦྱིན་གཏོང་སོགས་དགེ་བ་བྱེད་པ་ལ་ཁྱད་
པར་ཤིན་ཏུ་ཆེའོ། །གསུམ་པ་དངོས་པོའི་སྒོ་ནས་སྦྱིན་པའི་ནང་ནས་ཆོས་ཀྱི་སྦྱིན་པ་མཆོག་ཡིན།
མཆོད་པའི་ནང་ནས་སྒྲུབ་པའི་མཆོད་པ་མཆོག་ཡིན། དེ་བཞིན་དུ་གཞན་ལ་ཡང་ཤེས་པར་
བྱའོ། ། བཞི་བ་བསམ་པའི་སྒོ་ནས་སྟོབས་ཆེ་བ་ནི། སྟོང་གསུམ་གྱི་སེམས་ཅན་ཐམས་ཅད་
ཀྱིས་མཆོད་རྟེན་རི་རབ་ཙམ་རེ་བྱས་ནས་བསྐལ་བ་ཇི་སྲིད་བར་དུ་མཆོད་པ་ལས། བྱང་ཆུབ་
སེམས་དཔའ་ཞིག་གིས་མེ་ཏོག་གཅིག་ཙམ་མཆོད་པ་བསོད་ནམས་ཆེ། དེ་བཞིན་དུ་ཐོབ་བྱ་
མཆོག་དམན་ལ་དམིགས་པ་དང་རང་དང་གཞན་ལ་དམིགས་པ། བསམ་པ་ཤུགས་དྲག་ཞན་
རྒྱུན་རིང་ཐུང་སོགས་ཀྱི་ཕན་ཡོན་གྱི་ཁྱད་པར་ཤེས་པར་བྱའོ། ། ལྔ་བ་དུས་ཀྱི་སྒོ་ནས་སྟོབས་ཆེ་
བ་ནི། བྱང་ཤར་མཚམས་ཀྱི་སངས་རྒྱས་དབང་ཕྱུག་རྒྱལ་པོའི་ཞིང་དུ་བསྐལ་བའི་བར་དུ་ཚུལ་
ཁྲིམས་བསྲུངས་པ་ལས། མི་མཇེད་འཇིག་རྟེན་གྱི་ཞིང་ཁམས་འདིར་ཚུལ་ཁྲིམས་སྣ་རེ་བསྲུངས་
པ་ཕན་ཡོན་ཆེ་ཞིང༌། སྟོན་པའི་བསྟན་པ་ལ་སྐྱོན་མ་ཞུགས་པའི་དུས་སུ་ཚུལ་ཁྲིམས་ཡུན་རིང་
དུ་བསྲུངས་པ་ལས། བསྟན་པ་འཇིག་ལ་ཉེ་བའི་དུས་འདིར་སྔ་དྲོ་ཙམ་ཞིག་ཚུལ་ཁྲིམས་་་་
བསྲུངས་པ་ཕན་ཡོན་ཆེ། དྲུག་པ་ཞིང་གི་སྒོ་ནས་སྟོབས་ཆེ་བ་ནི། ཁྱིམ་པ་ཐམས་ཅད་ལ་ཉིན་
མཚན་དུ་ལན་གསུམ་རེ་ལྷའི་གོས་དང་ཟས་སོགས་ཅི་འདོད་པ་རྣམས་ཀྱིས་ཚིམ་པར་བྱས་ནས་
དུས་བསྐལ་བ་ཙམ་སོང་བའི་ཕན་ཡོན་ལས་དགེ་བསྙེན་གཅིག་ལ་ཟས་ཁམ་གཅིག་བྱིན་པ་ཕན་
ཡོན་ཆེ། དགེ་བསྙེན་ དེ་ ཙམ་ལས་ རབ་ བྱུང་ལ་ ཕན་ ཡོན་ ཆེ། རབ་བྱུང་ ལས་ དགེ་སློང་།
དགེ་སློང་ལས་བྱང་སེམས། བྱང་སེམས་ལས་སངས་རྒྱས། སངས་རྒྱས་ཐམས་ཅད་ལས་བླ་
མའི་བ་སྤུ་གཅིག་མཆོད་པ་ཕན་ཡོན་ཆེའོ། །
གསུམ་པ་ཕན་ཡོན་མཆོག་ཏུ་ཆེ་བའི་དགེ་བའི་རྣམ་གྲངས་སློབ་དཔོན་ཆེན་པོས་རྒྱལ་པོ་ལ་
– 104 -



ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
གདམས་པ་ལས། དེ་ལ་འདིར་སྙིགས་མའི་སེམས་ཅན་རྣམས་ཀྱི་བསམ་ངོར། དགེ་བ་ལ་འབྲི་
འདོན་ཀློག་གསུམ་བསོད་ནམས་ཆེ་བར་འདོད་དེ། དེ་བས་ཀྱང་རྟོགས་པ་དང་ལྡན་པའི་རྣལ་
འབྱོར་པ་ལ་ཞག་གཅིག་གི་ཞབས་ཏོག་བྱས་ན་ཕན་ཡོན་ཆེ། དེ་བས་ལུས་བསྐྱེད་པའི་ཕ་མ་ལ་
བསྙེན་བཀུར་བྱས་ན་ཕན་ཡོན་ཆེ། ཁམས་གསུམ་གྱི་སེམས་ཅན་ཐམས་ཅད་ལ་ཟང་ཟིང་གི་
མཆོད་སྦྱིན་བརྒྱ་བཏང་བ་བས། རྩ་བའི་བླ་མ་སློབ་དཔོན་ཕ་མ་ལ་ཞག་གཅིག་ཞབས་ཏོག་བྱས་
ལས་ཕན་ཡོན་ཆེ། དུས་ཚོད་བཟང་པོ་ལ་མར་མེ་དང་མཆོད་པ་ཕུལ་བ་ནི་རྒྱུ་ཆུང་ཡང་ཕན་
ཡོན་ཆེ། ཉི་ཟླ་གཟས་ཟིན་པའི་དུས་སུ་དགེ་རྩ་བྱེད་པ་ཁས་བླངས་ན་ཉི་ཟླས་ཁྱབ་ཚད་ཀྱི་སྐུ་
གསུང་ཐུགས་རྟེན་བཞེངས་པ་དང་མཉམ་མོ། ། ལམ་ནོར་བ་ལ་ལམ་བསྟན་པ་དང༌། ངོ་མི་
ཤེས་པ་ལ་ཚིག་འཕྲིན་དྲང་པོར་བྱེད་པ་རྣམས་རྒྱུ་ཆུང་ལ་ཕན་ཡོན་ཆེ། སྒྲུབ་རྟེན་ལས་ཐུགས་
རྟེན་ཕན་ཡོན་ཆེ། ཐུགས་རྟེན་ལས་གསུང་རྟེན་བཞེངས་པ་ཕན་ཡོན་ཆེ། དེ་ལས་སེམས་ཅན་
གྱི་སྲོག་བསླུས་པ་ཕན་ཡོན་བསམ་གྱིས་མི་ཁྱབ། སེམས་ཅན་བཀྲེས་པ་སྐོམ་པ་འཁྱག་པ་སོགས་
ལ་ཟས་སྐོམ་བྱིན་པ་ཉལ་ས་གཡར་བ་སོགས་ནི་ཕན་ཡོན་མཆོག་ཏུ་ཆེ། ཆུ་ཆེན་པོ་ལ་ཟམ་
བཙུགས་པ། འཕྲང་དོག་པའི་ལམ་བཅོས་པ། ལམ་གྱི་རྡོ་ཟེགས་ཕུད་པ། མགྲོན་པོ་དཔུང་
ཉུང་གི་སྐྱེལ་མ་བྱས་པ། གྲོགས་ཀྱི་དགེ་རྩ་བྱེད་པ་ལ་སྡོང་གྲོགས་བྱེད་པ། ཁྱི་འཁྱམས་བཀྲེན་
པ་ལ་ཟས་སྐོམ་བྱིན་པ། སེམས་ཅན་ཤི་ཚད་ཐོས་ཚད་ལ་སྨོན་ལམ་འདེབས་པ་སོགས་ནི་ཕན་
ཡོན་ཆེའོ། །ཡང་དུས་ཚོད་བཟང་པོ་ལ་ཡོན་ཏན་ཅན་ལ་འཚོ་བ་སྦྱར་བ། མི་དབུལ་པོ་ལ་ཟས་
སྐོམ་བྱིན་པ། དགེ་སློང་གི་མཆོད་གཏོར་ཆུ་སྦྱིན་ཉིན་བསྔོ་མ་བཅད་པ། མི་སྨྱོན་པའི་ནད་
སོས་པར་བྱས་པ་རྣམས་ཕན་ཡོན་ཆེ། སེམས་ཅན་སྡུག་བསྔལ་གྱིས་ཟིན་པ་རྣམས་ཀྱི་སེམས་
གསོ་ བ། འཆི་ ཁ་ མ་ ལ་ འཕོ་ བའི་ གདམས་ ངག་ ཟུར་ ཙམ་ བསྟན་ པ་ སོགས་ ཕན་ ཡོན་ ཆེ།
གྲོགས་[TTTZ་མི་རྣམས་ལ་དགེ་བསྐུལ་བྱེད་པ། དབྱར་དུས་ལོ་ཏོག་ལ་ཐན་པས་
གདུངས་པ་ལ་ཆར་འབེབས་པ། འདོད་སྲེད་ཅན་ལ་འདོད་པ་སྟེར་བ། ནད་ཀྱིས་གཟིར་བ་
ལ་སྨན་སྦྱིན་གཏོང་བ་སོགས་ཕན་ཡོན་ཆེ། ལར་སེམས་ཅན་ཐམས་ཅད་ལ་བྱམས་པ་དང་སྙིང་
རྗེ་དྲག་པོ་བསྐྱེད་ནས་མཆི་མ་འོང་ཙམ་བྱས་ན་ཕྱི་མར་སེམས་ཅན་ཐམས་ཅད་ཀྱི་དོན་བྱེད་ནུས་
པར་གསུངས་སོ། ། བཞི་བ་དགེ་བ་ཕྲ་ཞིང་ཕྲ་བའང་ཁྱད་དུ་མི་གསོད་པར་དང་དུ་བླང་བར་བྱ་
སྟེ། ཆུང་ངུ་བསགས་པས་ཀྱང་ནམ་ཞིག་ཆེན་པོར་འགྱུར་བའི་ཕྱིར་ཆུའི་ཐིགས་པས་བུམ་པ་
རིམ་གྱིས་འགེང་བ་བཞིན་ནོ། །དེ་ཡང་སྡུད་པ་ལས། ཆུ་ཡི་ཐིགས་པས་བུམ་པ་དང་པོ་ཐ་མའི་
བར། ། རིམ་གྱིས་ཉུང་ངུ་ཉུང་ངུས་དེ་ཡོངས་འགེངས་པ་ལྟར། ། དེ་བཞིན་དང་པོའི་སེམས་
ཀྱང་བྱང་ཆུབ་དེ་ཡིན་ཏེ། ། རིམ་གྱིས་དཀར་པོའི་ཡོན་ཏན་རྫོགས་པའི་སངས་རྒྱས་འགྱུར། །
– 105 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཞེས་སོ། ། སློབ་དཔོན་ཆེན་པོས། ལས་ནི་ཆུང་ཡང་འབྲས་བུ་རྒྱ་ཆེ་སྟེ། ། དགེ་སྡིག་ཆེན་པོ་
སོགས་ལ་སྨོས་ཅི་དགོས། ། ཞེས་སོ། ། ལྔ་བ་ཉོན་མོངས་གསུམ་གྱིས་ཀུན་ནས་བསླང་ཞིང་
གཞན་ལ་ཕན་པ་བསྒྲུབ་པ་དང་བཅས་པའི་སྒོ་གསུམ་གྱི་བྱ་བ་མི་དགེ་བས་ལས་སོ། ། བྱེ་བྲག་
རང་བཞིན་མེད་རྟོགས་ཀྱི་ཤེས་རབ་ཀྱིས་ཟིན་པའི་དགེ་བ་ཐམས་ཅད་ཟག་མེད་ཀྱི་དགེ་བ་སྟེ་ཐར་
བ་ཆ་མཐུན་དང༌། དེ་མ་ཟིན་པར་དངོས་པོ་མཚན་མར་བཟུང་བ་ཐམས་ཅད་ནི་ཟག་བཅས་ཀྱི་
དགེ་བ་སྟེ། བསོད་ནམས་ཆ་མཐུན་ཞེས་བྱའོ། ། དྲུག་པ་འབྲས་བུ་ཐོབ་ཚུལ་སྣང་བཅས་
བསོད་ནམས་ཀྱི་ཚོགས་དགེ་བ་བཅུ་དང༌། སྦྱིན་པ་ཚུལ་ཁྲིམས་བཟོད་པ་བརྩོན་འགྲུས་བསམ་
གཏན་སོགས་ཀུན་རྫོབ་པ་རྣམས་དང༌། སྣང་མེད་ཡེ་ཤེས་ཀྱི་ཚོགས་ཤེས་རབ་སྟོང་པ་ཉིད་ཀྱིས་
ཟིན་ཏེ། རང་དོན་དུ་མཐོ་རིས་དང་ཐར་བ་ཙམ་དོན་དུ་གཉེར་བ་ནི་ཉན་རང་དགྲ་བཅོམ་པའི་
རྒྱུར་འགྱུར་བ་དང་གཞན་དོན་དུ་ཐམས་ཅད་མཁྱེན་པའི་གོ་འཕང་འདོད་ན་བླ་ན་མེད་པའི་བྱང་
ཆུབ་ཀྱི་རྒྱུར་འགྱུར་རོ། ། འདིར་དགེ་བ་གང་སྤྱོད་དུས་ཉིད་ནས་དངོས་པོ་དང་མཚན་མ་མེད་
པར་ཤེས་རབ་སྟོང་པ་ཉིད་ཀྱི་རྩིས་ཟིན་ན་བསོད་ནམས་དང་ཡེ་ཤེས་ཀྱི་ཚོགས་གཉིས་ཟུང་དུ་
འབྲེལ་བས་སྐུ་གཉིས་མངོན་དུ་བྱེད་དེ། རིན་ཆེན་འཕྲེང་བ་ལས། སངས་རྒྱས་རྣམས་ཀྱི་
གཟུགས་སྐུ་ནི། །བསོད་ནམས་ཚོགས་ལས་བྱུང་བ་སྟེ། །ཆོས་ཀྱི་སྐུ་ནི་མདོར་བསྡུ་ན། །རྒྱལ་
པོ་ཡེ་ཤེས་ཚོགས་ལས་འཁྲུངས། །དེ་ལྟར་བས་ན་ཚོགས་དེ་གཉིས། །སངས་རྒྱས་ཉིད་ནི་ཐོབ་
པའི་རྒྱུ། །དེ་ལྟར་འདོད་ན་བསོད་ནམས་དང་། །ཡེ་ཤེས་འདི་ནི་རྟག་བརྟན་མཛོད། །ཅེས་
སོ། ། དེའང་དགེ་བ་གང་བྱེད་ཀྱང་སྦྱོར་བ་སེམས་བསྐྱེད་དངོས་གཞི་རང་བཞིན་མེད་རྟོགས་
རྗེས་བསྔོ་བ་གསུམ་གྱིས་ཟིན་པར་བྱས་པ་ནི་ཚོགས་བསོགས་ཚུལ་གྱི་མཆོག་དམ་པའོ། ། འདི་
ལྟར་ཚོགས་བསགས་བྱས་ན་བསོད་ནམས་ཆ་མཐུན་ལྟར་ཟད་པར་འགྱུར་བ་མ་ཡིན་ནོ། །
གནས་སྐབས་སུ་ལྷ་མིའི་བདེ་བ་མྱོང་ཞིང་། མཐར་ཐུག་སངས་རྒྱས་ཀྱི་གོ་འཕང་འཐོབ་པའོ། །
དཔེར་ན་འདི་ལྟར་ཚོགས་གཉིས་བསགས་པ་ལ་སྐྱོ་ངལ་མེད་པ་ཁྱིམ་བདག་གིས་སོ་ནམ་བྱེད་པ་ལྟ་
བུ་དང༌། དགེ་བ་གང་བྱེད་ཀྱང་དཔའ་མི་ཞུམ་པ་དཔའ་བོ་གཡུལ་དུ་འཇུག་པ་ལྟ་བུ་དང་།
བར་མཚམས་མེད་པ་མགལ་མེའི་འཁོར་ལོ་བསྐོར་བ་ལྟར་བསླབ་པར་བྱའོ། ། བདུན་པ་དེ་ལྟར་
དགེ་མི་དགེ་གཉིས་ཀྱི་རྒྱུ་དང་འབྲས་བུ་སོགས་རྒྱལ་བའི་དགོངས་པ་ལྟར་མཁས་གྲུབ་དུ་མས་
གསུངས་པའི་གཞུང་ཇི་བཞིན་པར་བརྗོད་པ་རྣམས་ཤིན་ཏུ་བདེན་པའི་ཚུལ་ཏིང་ངེ་འཛིན་གྱི་
རྒྱལ་པོ་ལས། ཟླ་བ་སྐར་མ་བཅས་པ་གནས་ལྷུང་ཞིང༌། ། རི་དང་གྲོང་དུ་བཅས་པའི་ས་ཞིག་
ལ། ། ནམ་མཁའི་ཁམས་ནི་རྣམ་པ་གཞན་གྱུར་ཀྱང༌། ། ཁྱེད་ནི་མི་བདེན་པ་ཡི་ཚིག་མི་
གསུང་། །ཞེས་དང༌། དགེ་བའི་ཕྱོགས་རྣམས་ཐམས་ཅད་ཀྱི། ། རྩ་བ་མོས་པར་ཐུབ་པས་
– 106 -



ལས་རྒྱུ་འབྲས་ཀྱི་ཁྲིད་ཡིག་བླང་དོར་རབ་གསལ་བཞུགས།
གསུངས། ། དེའི་ཡང་རྩེ་བ་རྟག་ཏུ་ནི། ། རྣམ་སྨིན་འབྲས་བུ་སྒོམ་པའོ། ། ཞེས་གསུངས་པ་
ལྟར་དགེ་དང་མི་དགེ་བའི་རྣམ་སྨིན་ལ་བསམ་ཞིང༌། རང་ལ་གང་གི་གྲངས་ཁ་མཐོ་ཚུལ་ལ་སྤྱི་
བསྡོམས་མ་ཡིན་པར་སོ་སོ་ནས་ཞིབ་པར་བསམ་ཞིང་བླང་དོར་མ་ནོར་བ་རང་སྡུག་རང་གིས་ད་
བར་དུ་སྦྱར་བས་ད་ནས་བདེ་ལེགས་ཐམས་ཅད་ཀྱི་རྩ་བ་ལས་འབྲས་ལ་ཡིད་ཆེས་ཀྱི་དད་པ་ཅི་
ནས་ཀྱང་སྐྱེ་དགོས་ཏེ། དེ་མ་སྐྱེས་ན་བདེ་བ་འདོད་ནས་སྡིག་པ་བྱེད་པ་འདི་དགེ་བའི་མཐོང་
ཆོས་མྱོང་འགྱུར་སོགས་ལ་ངེས་ཤེས་མ་འདྲོང་བའི་སྟབས་ཡིན་པས་མཐོ་རིས་དང་ཐར་བ་ཐམས་
ཅད་མཁྱེན་པའི་ལམ་མདོ་སྔགས་ཐམས་ཅད་ཀྱི་རྩ་བ་རྒྱུ་འབྲས་ཀྱི་སྐོར་འདི་ལ་འདོར་ལེན་གྱི་བློ་
ཤིན་ཏུ་བརྟན་པ་ཞིག་མ་སྐྱེས་ཀྱི་བར་དུ་བསམ་པར་བྱའོ། །
སྨྲས་པ། བདེ་སྡུག་སྤངས་བླང་བྱེད་པའི་སྐྱེ་བོ་རྣམས། །དཀར་ནག་ལས་འབྲས་གཉིས་
ལ་ཡིད་ཆེས་ཀྱི། །དད་པ་བསྐྱེད་ལ་བླང་དོར་མི་དམན་པར། །བརྩོན་པའི་གོ་ཆ་བགོ་བ་འདུན་
མའི་རྩེ། །ལས་ངན་ནམ་མཁའི་མཛོད་ལ་དབང་བསྒྱུར་རྣམས། །འཛད་མེད་སྡུག་བསྔལ་མྱོང་
བའི་རྒྱལ་པོར་འགྱུར། ། ཁྱད་པར་ཚད་མེད་ལས་ངན་སྐད་ཅིག་གིས། ། བསགས་ལ་དཀའ་
ཚེགས་མེད་པས་གཟབ་འཚལ་ལོ། །
ཞེས་པ་འདི་ནི་སྐལ་ལྡན་གྱི་སློབ་མ་བསོད་ནམས་རབ་བརྟན་གྱིས་བསྐུལ་ངོར་རིག་འཛིན་ཆོས་དབྱིངས་
སྟོབས་ལྡན་རྡོ་རྗེ་འམ་ངག་དབང་ཡོན་ཏན་གྱིས་གཡང་སྟེང་དོན་གཉིས་ལྷུན་འགྲུབ་ནས་རང་ལོ་ཉེར་ལྔའི་སྟེང་
ས་ག་ཟླ་བའི་ཚེས་ལ་སྦྱར་བའོ། །
– 107 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས་སོ། །
༄༅། །བླ་མ་དང་པདྨ་སེང་གེ་སྒྲ་སྒྲོག་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །
འདིར་འོད་ གསལ་རྫོགས་པ་ཆེན་པོ་ཐུན་མོང་གི་སྔོན་འགྲོའི་ སྐོར་ལས། འཁོར་བའི་ཉེས་
དམིགས་ཀྱི་ཁྲིད་ཀྱི་རིམ་པ་ལ་དྲུག།
དང་པོ་ལ་ཡང་གཉིས་ལས། དང་པོ་ནི་རང་ཅག་རྣམས་ཀྱིས་སྔོན་ཆད་ཁམས་གསུམ་
འཁོར་བའི་གནས་འདིར་སྐྱེ་བ་གྲངས་མེད་པ་ཞིག་བླངས་ཏེ། སྡུག་བསྔལ་བསམ་གྱིས་མི་ཁྱབ་
པ་ཉམས་སུ་མྱོང༌། ད་དུང་ཡང་ངེས་པར་སྐྱེ་བ་ཞིག་ལེན་དགོས་པ་ལས་མེད་དེ། སྐྱེ་བ་དེ་
ཡང་བདེ་འགྲོ་དང་ངན་འགྲོ་གང་རུང་ཞིག་ཏུ་སྐྱེ་བ་ལས་མ་འདས་པས། བདེ་འགྲོར་སྐྱེ་བའི་རྒྱུ་
དགེ་བ་ནི་སྔོན་ཆད་རང་གིས་བློ་བདེ་སིང་ངེ་བ་བསགས་པ་ཞིག་ནི་མི་དྲན་ཞིང་ཚེ་རབས་སྔོན་མ་
རྣམས་སུ་བསགས་མ་བསགས་ཀྱང་ཆ་མེད། མི་དགེ་བའི་ལས་ནི་རྒྱལ་པོའི་བང་མཛོད་བཞིན་
དུ་གང་ལ་བལྟས་ན་ཡང་མང་པོ་བསགས་འདུག དེའི་འབྲས་བུ་ངན་སོང་གི་སྡུག་བསྔལ་ཞིག་
མྱོང་དགོས་བྱུང་ན་ལུས་འདི་ལ་བྱུང་བ་དང་ལུས་གཞན་དུ་འཕོས་ནས་བྱུང་བ་ལ་ཁྱད་མེད། དེ་
རིང་ལྟ་བུ་ལ་མི་ལུས་རིན་པོ་ཆེ་ཐོབ་ནས་བདེ་བར་ཡོད་ཀྱང་སང་ཉིན་མནར་མེད་ཀྱི་སྡུག་བསྔལ་
མི་འབྱུང་བའི་ངེས་པ་མེད། མགོན་པོ་ཀླུ་སྒྲུབ་ཀྱིས། རབ་ཏུ་ཚ་ཞིང་གྲང་བ་ཡི། །དམྱལ་བ་
ཉི་ མ་གཅིག་བཞིན་དྲན། ། ཞེས་གསུངས་པ་ལྟར་དམྱལ་བའི་སྡུག་བསྔལ་བསམ་དགོས་ཏེ།
བསམ་པའི་ཚུལ་ཡང་འདི་ནས་མར་ལམ་རིམ་ལྟར་དཔག་ཚད་སུམ་ཁྲི་ཉིས་སྟོང་དང་བཀའ་ཐང་
དང་བཀའ་འབུམ་ལྟར་སྟོང་ཕྲག་ཉི་ཤུ་ན་དམྱལ་བ་ཡང་སོས་ཡོད་ལ། དེའི་འོག་དཔག་ཚད་
བཞི་སྟོང་སོང་བ་ན་དམྱལ་བ་གཞན་དག་ཡོད་དོ། ། ཚ་དམྱལ་བརྒྱད་ཀྱི་གཞི་དང་འཁོར་ཡུག་
ཐམས་ཅད་ལྕགས་བསྲེག་ལས་གྲུབ་པ། སྒོ་བཞི་ཡོད་པ་ནང་ཐམས་ཅད་ན་ཤིན་ཏུ་ཚ་བའི་མེ་
དམར་ལྷབ་ལྷབ་དུ་འབར་བ་འཁོར་ལྷག་པ་བཅུ་དྲུག་གིས་བསྐོར་བའོ། །
གཉིས་པ་དམྱལ་བའི་སྡུག་བསྔལ་དངོས་ལ་དྲུག་ལས། དང་པོ་ལ་ཡང་གསུམ། དང་པོ་
ཚ་བའི་དམྱལ་བ་བརྒྱད་ཀྱི་དང་པོ་ཡང་སོས་ཀྱི་གནས་དེར་ཞེ་སྡང་གི་དབང་གིས་སྲོག་གཅོད་བྱས་
པའི་སེམས་ཅན་ཞིག་དམྱལ་བའི་བར་སྲིད་གྲུབ་པའི་ཚེ་ལུས་ལ་གྲང་བའི་སྣང་བ་ཤར་ཏེ་ཚ་བ་
– 108 -



འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
དོན་དུ་གཉེར་བ་ན་བར་སྲིད་འགགས་ནས་ཡང་སོས་ཀྱི་གནས་སུ་རྫུས་སྐྱེས་སུ་ལུས་གྲུབ་པ་དང༌།
དུས་མཉམ་དུ་ཕན་ཚུན་གཅིག་གིས་གཅིག་མཐོང་བ་དགྲ་མི་ཤ་བོ་མཐོང་བ་ལྟ་བུའི་ཞེ་སྡང་གི་
སེམས་ཀྱིས་ལས་ལས་གྲུབ་ པའི་མཚོན་རྣོན་པོ་རེ་ཐོགས་ཏེ་ གཅིག་གིས་ གཅིག་ལ་ བསྣན་ནས་
ཐམས་ཅད་བརྒྱལ་ཞིང་ས་ལ་འགྱེལ་ཏེ་ཤི། ནམ་མཁའ་ནས་ཡང་ཁྱོད་རྣམས་སོས་པར་གྱུར་
ཅིག་ཅེས་པའི་སྒྲ་གྲགས་པ་དང་དུས་མཉམ་དུ་སྔར་བཞིན་ལངས་ནས་སྡུག་བསྔལ་དཔག་ཏུ་མེད་
པ་མྱོང་བར་འགྱུར་རོ། །གཞན་དམྱལ་སྲུང་རྣམས་ཀྱིས་ལྕགས་ཀྱི་གཏན་པ་ལ་མགོ་བོ་བཞག་
ནས་ལྕགས་ཀྱི་ཕ་བོང་གིས་མནན་ནས་གསོད་པ་སོགས་སྡུག་བསྔལ་དཔག་ཏུ་མེད་པ་ཡོད་དོ། །
དེའི་ཚུལ་རང་རྒྱུད་ལ་མངོན་སུམ་བྱུང་བ་བཞིན་ཉམས་སུ་བསྟར་དགོས་ཏེ། ད་ལྟར་རང་གི་
གྲོགས་ཐམས་ཅད་ཀྱིས་རང་ཉིད་བཟུང་ནས་མི་རེས་ཁབ་རེ་རང་གི་ལུས་ལ་བརྡབ་ན་ཡང་མི་
བཟོད་པས་ད་ནས་མི་རིང་བ་ཞིག་ནས་སྡུག་བསྔལ་དེ་ལྟ་བུ་མྱོང་དགོས་ན་བདག་གིས་ཇི་ལྟར་
བཟོད་སྙམ་པ་དང་དེ་ན་གནས་པའི་སེམས་ཅན་རྣམས་ལ་སྙིང་རྗེ་དྲག་ཏུ་བསྒོམ་པར་བྱའོ། །
གཉིས་པ་མི་མཚོན་གྱིས་བསད་པ་དང་གསོན་པོར་སེམས་ཅན་བཤས་པ་སོགས་སྲོག་གཅོད་བྱས་
པ་དང༌། མ་བྱིན་པ་བླངས་པའི་ལས་ཀྱིས་དམྱལ་བ་ཐིག་ནག་ཏུ་སྐྱེས་ན་གཤིན་རྗེའི་ཕོ་ཉ་
འཇིགས་སུ་རུང་བ་རྣམས་ཀྱིས་ལུས་མགལ་དུམ་བཞིན་དུ་བསྲུང་པའི་སྤྱི་བོ་ནས་རྐང་མཐིལ་གྱི་
བར་ཐིག་བརྒྱད་དང་བཅུ་དྲུག་དང་དེ་བས་ཆེས་མང་བ་བཏབ་ནས་སོག་ལེ་རྣོན་པོས་སྤྱི་བོ་ནས་
རྐང་མཐིལ་ལ་ཐུག་གི་བར་གཞོག་ཅིང་། དེ་མ་ཐག་འབྱར་ནས་ཡང་གཞོག་པའི་སྡུག་བསྔལ་
དང༌། གཞན་ཡང་རལ་གྲི་དང་། ཤང་ལང་ཆུ་གྲི་སྲིན་མོ་དང་མདུང་ཐུང་སྟེའུ་སྟ་རེ་སོགས་
ཀྱིས་གཏུབ་པའི་སྡུག་བསྔལ་དཔག་ཏུ་མེད་དོ། ། དཔེར་ན་དེང་དུས་གྲི་རྣོན་པོས་མཛུ་གུ་ཙམ་
གཤགས་པ་དང༌། མི་འགའི་སེན་མོ་རྣོན་པོས་བྲད་པ་ཙམ་ཡང་མི་བཟོད་པས་ཐིག་ནག་ཏུ་སྐྱེས་
ན་ཇི་ལྟར་བཟོད་སྙམ་དུ་བསམ། གསུམ་པ་གནག་ལུག་དང་རི་དྭགས་སོགས་བསད་པ་དང་།
མ་བྱིན་པ་ལེན་པ། འདོད་པ་ལོག་པར་གཡེམ་པ་སོགས་ཀྱི་འབྲས་བུས་དམྱལ་བ་བསྡུས་་་་
འཇོམས་སུ་སྐྱེས་ན་ལྕགས་བསྲེགས་ཀྱི་ཡུལ་ལྗོངས་སུ་སོང་བ་ལས། རི་རྣམས་ཕན་ཚུན་དུ་རྟ་
དང༌རྔ་མོང་སྟག་སེང་ལ་སོགས་པའི་སྲོག་ཆགས་ཀྱི་མགོ་བརྙན་ལྟར་ཡོད་པ་རྣམས་ཕན་ཚུན་
འཐབ་ཅིང་འུར་སྒྲ་དང་བཅས་ཏེ་ཞིག་པའི་བར་དུ་སྒོང་ལྤགས་བཞིན་དུ་བཅར་བ་དང༌། རེས་
འགའ་ལྕགས་ག ཏུན་ཏུ་ཐོ་ལུམས་མེ་འབར་བས་ཏིལ་བཞིན་བརྡུང་འཐག་བྱས་ཤ་ཁྲག་དང་ཀླད་
ཞག་སོགས་ཕྱོགས་ཐམས་ཅད་དུ་འཐོར་ནས་སྡུག་བསྔལ་མྱོང་ངོ༌། ། དཔེར་ན་བྲག་ཅིག་གི་རྦབ་
རྡོ་ལྷུང་བ་ལ་ཡང་འཇིགས་པ་མི་བཟོད་པ་མཆིས་ན་བསྡུས་འཇོམས་སུ་ཇི་ལྟར་བཟོད་སྙམ་དུ་
བསམ། བཞི་བ་སྲོག་གཅོད་པ་སོགས་ལུས་ཀྱི་ལས་གསུམ་དང་། ཆང་འཐུང་བ་རྣམས་ཀྱི་
- 109 —



io
in
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དབང་གིས་ངུ་འབོད་དུ་སྐྱེས་ན་ལྕགས་བསྲེགས་ཀྱི་ས་གཞིའི་དབུས་ན་ནག་ངམ་ངམ་པ་བྱེད་པའི་
གནས་མཐོང་སྟེ་སྐྱོབ་པའི་གནས་འཚོལ་བའི་ཕྱིར་རྒྱུག་པ་ན་ལྕགས་ཀྱི་ཁང་པ་སྒོ་མེད་པ་སྟེང་འོག་
ཕྱོགས་མཚམས་ཐམས་ཅད་ན་མེ་ཆེན་རབ་ཏུ་འབར་ཞིང་འཁྲུག་པའི་ཀློང་དུ་ཆུད་པས་ད་འབྲོས་
ས་ཡང་མི་འདུག་སྙམ་ནས་ངུ་འབོད་ལྷང་ལྷང་བྱེད་དོ། །གཞན་ཡང་ལྕགས་ཀྱི་ཚེར་མའི་གསེབ་
ཏུ་ལྕགས་ཀྱི་ཐོ་བས་བརྡུང་བ་དང་ལྕགས་བསྲེགས་ཀྱི་ས་གཞི་ལ་ལྕགས་ཕུར་གྱིས་བརྒྱངས་ཏེ་
བསྲེགས་པ་སོགས་སྡུག་བསྔལ་དཔག་ཏུ་མེད་དོ། །དཔེར་ན་བྲག་ཕུག་སྒོ་དོག་པ་ཞིག་ཏུ་མི་ཞིག་
བཅུག་ནས་སྒོར་མེ་བུས་ཏེ་སྒོ་བཅད་ནས་ཇ་ཕོར་གང་འཐུང་རིག་ཙམ་ལ་བཞག་ན་ཡང་བཟོད་མི་
ནུས་པའི་སྡུག་བསྔལ་ཡོད་ནའང་ངུ་འབོད་དུ་ཇི་ལྟར་བདག་གིས་བཟོད་སྙམ་དུ་བསམ། ལྔ་བ་
ལུས་ཀྱི་ལས་གསུམ་དང་རྫུན་སོགས་མི་དགེ་བའི་ལས་མང་པོ་བྱས་པའི་ལས་ཀྱིས་ངུ་འབོད་ཆེན་
པོར་སྐྱེས་ན་ཚིག་སྟེ་བསིལ་བའི་གནས་བཙལ་བས་ལྕགས་ཁང་ཉིས་རིམ་དུ་ཚུད་དེ་ལུས་ཀུན་
བསྲེགས་པས་ལྕགས་ཁང་གཅིག་ལས་ཐར་ན་ཡང་གཅིག་ལས་མི་ཐར་སྙམ་པའི་ཨ་ཧུ་སོགས་དུ་
འབོད་ལྷང་ལྷང་བྱེད་དོ། ། དཔེར་ན་བཙོན་ཁང་ཉིས་རིམ་དུ་བཅུག་པ་དང་འདྲ་བའི་སྡུག་
བསྔལ་དཔག་ཏུ་མེད་དོ། ། དྲུག་པ་མི་དགེ་བའི་ལས་སྔ་མ་རྣམས་དང་ལོག་ལྟ་སོགས་བྱས་པས་
ཚ་བའི་དམྱལ་བར་སྐྱེས་ན་ལྕགས་ཀྱི་སླང་ང་དཔག་ཚད་དུ་མ་ཡོད་པའི་ནང་དུ་ཁྲོ་ཆུ་འབར་བར་
འཚོད་ཅིང༌། སྟེང་དུ་ཐོན་པའི་རེས་ལ་ཐོ་ལུམ་བསྣུན་ནས་དྲན་པ་ཉམས་པར་འགྱུར་བ་དང༌།
ལྕགས་ཀྱི་གསལ་ཤིང་འབར་བས་འཕོང་ནས་ཕུག་སྟེ་སྤྱི་བོར་ཐོན་ནས་དབང་པོའི་སྒོ་ཐམས་ཅད་
ནས་མེ་ལྕེ་འབར་བ་དང་། ལྕགས་བསྲེགས་ཀྱི་ས་གཞི་ལ་གན་རྐྱལ་དུ་བཞག་སྟེ་ཐོ་བ་མེ་འབར་
བས་བརྡུང་བ་སོགས་སྡུག་བསྔལ་དཔག་ཏུ་མེད་དོ། ། དཔེར་ན་བྱིས་པ་གཅེར་བུ་ཞིག་ཟངས་
ཆེན་དུ་ཇ་བསྐོལ་པའི་ནང་དུ་ལྷུང་ན་སྐད་ཅིག་གིས་ཚོས་ཏེ་སྡུག་བསྔལ་མི་བཟོད་པ་མཆིས་པས་
ཚ་བའི་དམྱལ་བར་ཇི་ལྟར་བཟོད་སྙམ་དུ་བསམ། བདུན་པ་མི་དགེ་བའི་ལས་སྔ་མ་རྣམས་དང་།
དགེ་སློང་མའི་སྡོམ་པ་འཕྲོག་པ་སོགས་ཀྱི་རྣམ་སྨིན་ལ་རབ་ ཏུ་ཚ་བར་སྐྱེས་ན་གསལ་ཤིང་རྩེ་
གསུམ་པ་འཕོང་དུ་བཙུགས་ནས་ཕྲག་པ་གཉིས་དང་སྤྱི་བོ་ནས་ཕུག་སྟེ་བ་སྤུའི་བུ་ག་ཐམས་ཅད་
ནས་མེ་འབར་བ་དང༌། ལྕགས་བསྲེགས་ཀྱི་སྣམ་བུས་ལུས་ལ་དཀྲི་བ། སྒྱེད་པུ་རི་བོ་ལྟ་བུ་
གསུམ་གྱི་སྟེང་དུ་ལྕགས་སློང་ཁ་སྤྲོད་རེ་བཙུགས་ནས་རྡོ་སོལ་གྱི་ཕུང་བོ་ལ་སྦུད་པའི་རླུང་གིས་
རབ་ཏུ་སྦྱར་ཏེ་ཁྲོ་ཆུ་ཁོལ་མ་འབར་བའི་ནང་དུ་སྤྱི་ཚུགས་ སུ་ བཅུག་ནས་བསྐོལ་ བ་ན་བར་་་
མཚམས་མེད་པར་ སྟེང་འོག་ཐམས་ཅད་དུ་འགྲོ་བ་སོགས་སྡུག་བསྔལ་དཔག་ཏུ་མེད་དོ། །
དཔེར་ན་ཏིལ་མར་བསྐོལ་བའི་ནང་དུ་མི་ཞིག་ལྷུང་ན་བཟོད་དཀའ་བས་རབ་ཏུ་ཚ་བའི་དམྱལ་
བར་ཇི་ལྟར་བཟོད་སྙམ་དུ་བསམ། བརྒྱད་པ་མི་དགེ་བའི་ལས་སྔ་མ་རྣམས་དང༌། མཚམས་
– 11）
–



འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
མེད་ཀྱི་ལས་སོགས་བྱས་པ་རྣམས་དམྱལ་བ་མནར་མེད་དུ་སྐྱེས་ན་དཔག་ཚད་བརྒྱ་ཕྲག་དུ་མར་
ཁྱབ་པའི་མེ་ཆེན་པོ་རབ་ཏུ་འབར་བས་ཤ་དང་རུས་པ་ཐམས་ཅད་བསྲེགས་ནས་མར་མེའི་སྡོང་བུ་
ལྟར་མེ་དང་གཉིས་སུ་མེད་པས་ལྷའི་རྣ་བའི་མངོན་པར་ཤེས་པས་ཉན་ན་སྡུག་སྐད་ཐོས་པ་ལས་
སེམས་ ཅན་ཡིན་པར་ཤེས་པ་ཙམ་ལས་མི་མཐོང་། བསྐལ་པའི་བར་དུ་བདེ་བར་ བསྟི་བའི་
སྐབས་ཅུང་ཟད་ཀྱང་མེད་པས་མནར་མེད་བསྟིར་མེད་ཅེས་བཤད་དོ། ། བསྙལ་ནས་ལྕེ་ཕྱུང་སྟེ་
ཕུར་པ་བརྒྱས་བརྒྱངས་ནས་བསྲེགས་པ་དང༌། དེ་བཞིན་དུ་མདའ་བོ་ཆེ་དང༌། དབྱུག་པ་
དང་ལྕགས་ཞུན་ཁར་བླུགས་པའི་སྡུག་བསྔལ་ལ་སོགས་པ་སྔ་མ་ལས་ལྷག་པའི་སྡུག་བསྔལ་དཔག་
ཏུ་མེད་དོ། ། དཔེར་ན་ཤིང་ཕུང་ཆེན་པོ་སྤུངས་པའི་དཀྱིལ་དུ་མི་ཞིག་བཞག་ནས་བསྲེགས་པ་
ལས་ཀྱང་མནར་མེད་ཀྱི་སྡུག་བསྔལ་བཟོད་པར་དཀའ་འོ་སྙམ་དུ་བསམ། གཉིས་པ་དམྱལ་
བའི་མེའི་ཚ་བའི་ཁྱད་པར་ནི་མིའི་མེ་ལས་བསྐལ་བ་འཇིག་དུས་ཀྱི་མེ་བདུན་འགྱུར་གྱིས་ཚེ། དེ་
ལས་ ཡང་ སོས་ ཀྱི་ མེ་ཚ། དེ་ བཞིན་ དུ་ འོག་མ་ རྣམས་ བདུན་ འགྱུར་ བདུན་ འགྱུར་གྱིས་ཚ།
དམྱལ་བའི་མེ་ལ་བལྟོས་ན་མིའི་མེ་ཁ་བ་ཙམ་དུ་བསིལ་བ་ཡིན་ཏེ། མིའི་མེ་ལུས་ཀྱི་གནད་གང་
ཡང་རུང་བར་བསྲེགས་བཞིན་པའི་དུས་སུ་ཙན་དན་གོར་ཤའི་ཆུ་བསིལ་བ་ཞིག་གིས་རེག་ན་
བསིལ་སེང་ངེ་འགྲོ། དེ་བཞིན་དུ་དམྱལ་བའི་མེས་བསྲེགས་བཞིན་པའི་དུས་སུ་མིའི་མེས་རེག་
ན་བསིལ་སངས་ཀྱིས་འགྲོ་གསུངས། བདུན་འགྱུར་གྱིས་ཚ་བའི་ཚུལ་ནི་དཔེར་ན་ཆུ་བསྐོལ་བ་
ལས་ཇ་ཚ། ཇ་ལས་ཏིལ་མར་ཚ། ཏིལ་མར་ལས་ཁྲོ་ཆུ་བསྐོལ་བ་ཚ་བ་དང་འདྲ། གསུམ་པ་
སྡུག་བསྔལ་དེ་རྣམས་ཡུན་ཇི་ཙམ་དུ་མྱོང་ན། བཤེས་སྤྲིངས་ལས། དེ་ལྟར་སྡུག་བསྔལ་ཤིན་
ཏུ་མི་བཟད་ལོ། ། བྱེ་བ་ཕྲག་བརྒྱར་ཉམས་སུ་མྱོང་ཡང་ནི། ། ཇི་སྲིད་མི་དགེ་དེ་ཟད་མ་གྱུར་
པ། །དེ་སྲིད་སྲོག་དང་འབྲལ་བར་མི་འགྱུར་རོ། ། ཞེས་གསུངས་པ་ལྟར་ལས་ཀྱི་ནུས་པ་མ་ཟད་
པར་སྡུག་བསྔལ་དུ་མ་མྱོང་བས། མི་ལོ་ལྔ་བཅུ་ལ་རྒྱལ་ཆེན་རིགས་བཞི་པའི་ལྷའི་ཉིན་ཞག་
གཅིག དེ་སུམ་ཅུ་ལ་ཟླ་བ། ཟླ་བ་བཅུ་གཉིས་ལ་ལོ། ལོ་དེ་འདྲ་བ་ལྔ་བརྒྱ་རྒྱལ་ཆེན་རིགས་
བཞིའི་ཚེ་ཚད་ཡིན། ཚེ་ཚད་དེ་ལ་ཞག ཞག་སུམ་ཅུ་ཟླ་བ། ཟླ་བ་བཅུ་གཉིས་ལོ་བྱས་པའི་
རང་ལོ་ལྔ་བརྒྱ་དམྱལ་བ་ཡང་སོས་ཀྱི་ཚེ་ཚད་ཡིན། དེ་བཞིན་དུ་མི་ལོ་བརྒྱ་སུམ་ཅུ་རྩ་གསུམ་
པའི་ཞག་གཅིག་ཏུ་བརྩིས་པའི་རང་ལོ་སྟོང་ཐིག་ནག་གི་ཞག་གཅིག་ཏུ་བརྩིས་པའི་རང་ལོ་སྟོང་
ཐུབ། མི་ལོ་ཉིས་བརྒྱ་མཚེ་མའི་ཞག་གཅིག་རང་ལོ་ཉིས་སྟོང་བསྡུས་འཇོམས་ཀྱི་ཞག་གཅིག་ཏུ་
བརྩིས་པའི་རང་ལོ་ཉིས་སྟོང་ཐུབ། མི་ལོ་བཞི་བརྒྱ་དགའ་ལྡན་གྱི་ཞག་གཅིག་རང་ལོ་བཞི་སྟོང་
ངུ་འབོད་ཀྱི་ཞག་གཅིག་ཏུ་བརྩིས་པའི་རང་ལོ་བཞི་སྟོང་ཐུབ། མི་ལོ་བརྒྱད་བརྒྱ་འཕྲུལ་དགའི་
ཞག་གཅིག་རང་ལོ་ཁྲི་དང་དྲུག་སྟོང་ཚ་བའི་ཞག་གཅིག་ཏུ་བརྩིས་པའི་རང་ལོ་ཁྲི་དྲུག་སྟོང་ཐུབ་
— 111



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བོ། །ཡང་མི་ལོར་བརྩིས་ན་ཡང་སོས་པའི་ཚེ་ཚད་གཅིག་ལ་མི་ལོ་ཁྲག་ཁྲིག་གཅིག ཐེར་
འབུམ་ཆེན་པོ་དྲུག ཐེར་འབུམ་གཉིས་ཡིན། ཐིག་ནག་ནི་མི་ལོ་བྱེ་བ་ཕྲག་ས་ཡ་ཉིས་འབུམ་
དགུ་ཁྲི་དྲུག་སྟོང་བཅུ་གཉིས། བསྡུས་འཇོམས་ནི་མི་ལོ་བྱེ་བ་ཕྲག་སུམ་འབུམ་དྲུག་ཁྲི་བརྒྱད་
སྟོང་རྩ་གཅིག ངུ་འབོད་ནི། མི་ལོ་བྱེ་བ་ཕྲག་ས་ཡ་གཉིས་དང་བྱེ་བ་ཕྲག་དགུ་འབུམ་བཞི་ཁྲི་
སྟོང་དང་བྱེ་བ་བདུན། ངུ་འབོད་ཆེན་པོ་ནི་མི་ལོ་བྱེ་བ་ཕྲག་ས་ཡ་གསུམ་དང་བྱེ་བ་ཕྲག་ལྔ་
འབུམ་ལྔ་ཁྲི་ཉིས་སྟོང་དྲུག་ཅུ་རྩ་དྲུག ཚ་བ་ནི། མི་ལོ་བྱེ་བ་ཕྲག་ས་ཡ་བརྒྱད་དང་བཞི་འབུམ་
བྱེ་བ་ཁྲག་ཁྲིག་ཕྲག་དྲུག་སྟོང་ལྔ་བརྒྱ་སུམ་ཅུའོ། ། ཡང་རབ་ཏུ་ཚ་བའི་དམྱལ་བ་ནི། ཚེ་ཚད་
བར་གྱི་བསྐལ་བ་ཕྱེད་དེ་མིའི་ལོ་གྲངས་ཀྱིས་གཞལ་བའི་ཡུལ་ལས་འདས། མནར་མེད་ནི།
འཇིག་རྟེན་ཆགས་འཇིག་གནས་སྟོངས་ཏེ་བསྐལ་ཆུང་བཞིར་བར་བསྐལ་གཅིག་སྟེ་དེའི་ཚེ་ཚད་
ཡིན་ནོ། ། རང་རེ་རྣམས་ཀྱིས་དཔེར་ན་མེ་བཙའ་བཞག་པའི་ཡུན་ཐུང་ངུ་དེ་འདྲ་བ་ལ་ཡང་
བཟོད་མི་ནུས་པས་ཡུན་དེ་ཙམ་དུ་ཇི་ལྟར་བཟོད་པར་འགྱུར་སྙམ་དུ་བསམ་ན་སྙིང་འགས་པར་
ཐུག་པ་ལས་འོས་ཅི་ཡོད། གཉིས་པ་ཉེ་འཁོར་བའི་དམྱལ་བ་ལ་ནི་ཚ་དམྱལ་བརྒྱད་དམ་མནར་
མེད་ལ་འཁོར་ལྷག་པ་བཅུ་དྲུག་གིས་བསྐོར་ཡོད་པའི་ཚུལ། དམྱལ་བ་ལ་སྒོ་བཞི་རེ། སྒོ་རེ་
རེའི་ཕྱི་རོལ་ན་ར་བ་རིམ་པ་བདུན་གྱིས་བསྐོར་བ་རྣམས་ལ་ཡང་སྒོ་རེ་རེ་ཡོད་པའི་དང་པོ་ནི་མེ་མ་
མུར་གྱི་འོབས་ཡིན་པས། དམྱལ་བའི་ལས་སྲབ་པ་དག་ཕྱིར་ཐོན་པ་ན་གྲིབ་མ་ནག་ངམ་ངམ་
པའི་འོབས་ལ་དགའ་ནས་སོང་བ་དང་། ཐལ་ཚན་གྱི་མེ་མདག་འབར་བའི་ནང་དུ་ཚུད་ནས་ཤ་
རུས་འཚིག་པའོ། །འདི་དང་ཕྱི་མ་ཐམས་ཅད་ཀྱི་བར་དཔག་ཚད་བཅུ་དྲུག་རེ་ཡོད་དོ། །དེའི་
ཕྱི་རོལ་ན་རོ་དང་ཕྱི་སའི་འདམ་རྫབ་དྲི་ང་བ་ཡོད་པས་དེ་ཉིད་ཆུ་ཀླུང་དུ་མཐོང་ནས་སོང་བ་ན་རོ་
མྱགས་ཀྱི་འདམ་དེའི་ནང་དུ་ཚུད་ནས་སྲིན་བུ་ལྕགས་ཀྱི་མཆུ་རྣོན་ཅན་གྱིས་ཤ་རུས་གཏུབ་ཅིང་
འབིག་པའི་སྡུག་བསྔལ་མྱོང་བར་འགྱུར། དེའི་ཕྱི་རོལ་ན་སྤུ་གྲིའི་ཐང་ཡོད་པས་ཐང་ཉམས་
དགའ་བ་མཐོང་ནས་ཕྱིན་པ་ན་ལམ་ཐམས་ཅད་སྤུ་གྲི་རྣོན་པོ་མང་པོས་གཟེར་ནས་རྐང་པ་གང་
བཞག་པ་ཐལ་མར་འབིག་པ་དང་དུམ་བུར་གཏུབ་ཅིང་བཏེགས་ན་འཚོ་བར་འགྱུར་རོ། ། དེའི་
ཕྱི་རོལ་ན་རལ་གྲི་ལོ་མའི་ནགས་ཚལ་ཡོད། དེ་ལ་ནགས་ཉམས་དགའ་བ་ཞིག་ཏུ་མཐོང་ནས་
དཀྱིལ་དུ་ཕྱིན་པ་ན། ལོ་མ་དང་ཡལ་ག་ཐམས་ཅད་རལ་གྲིར་གྱུར་ནས་རླུང་གིས་བསྐྱོད་པས།
མགོ་ལུས་མེད་པར་དུམ་བུར་གཏུབས་ཏེ་ཡང་འཚོ་བ་ཡང་གཏུབ་པ་སོགས་ཀྱི་སྡུག་བསྔལ་མྱོང་
བའོ། ། དེའི་ཕྱི་རོལ་ན་ལྕགས་ཀྱི་ཤལ་མ་ལིའི་སྡོང་པོ་མང་པོ་ཡོད་པས་དེ་ཤིང་ལྗོན་པར་མཐོང་
ནས་རྩ་བར་སོང་བ་ན། ལྕགས་སྤྱང་དང་ཁྱི་མང་པོས་ ཤ་ལ་འདྲད་ ཅིང་དེད་པས་སྡོང་བོ་ལ་
ཡར་འཛེག་པའི་ཚེ་ཐུར་མ་ཐམས་ཅད་ཐུར་དུ་བསྟན་ནས་ཤ་རུས་འབིག་པ་དང༌། རྩེ་མོར་ཕྱིན་
- 112 -



འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
པས་ལྕགས་ཀྱི་བྱ་ཁྲ་མང་པོས་མིག་དང་ཀླད་པ་འབྲུ་ཞིང་ཐུར་དུ་བབས་པས་ཐུར་མི་རྣམས་གྱེན་
ལ་བསྟན་ནས་ཤ་རུས་འབིག་པར་འགྱུར་རོ། ། དེའི་ཕྱི་རོལ་ན་ལྕགས་ཀྱི་ཤལ་མ་ལིའི་རི་ཡོད་
པའི་རྩེ་ནས་རང་ལ་དགའ་གདུང་ཡོད་པའི་སྐྱེ་བོས་འབོད་པར་མཐོང་ནས་ཕྱིན་པ་ན། ལམ་དུ་
ལྕགས་ཐུར་རྣོན་པོས་རྐང་པ་འབིགས་ཤིང་། སྟེང་དུ་སླེབས་དུས་ཁུ་ཏ་དང་བྱ་རྒོད་ཀྱིས་ཀླད་པ་
དང་མིག་ཚིལ་འབྲུ་ཞིང་། ཐུར་ནས་འབོད་པར་མཐོང་ནས་ཕྱིན་པས་སྔར་བཞིན་འབགས་ལ།
དེའི་རྩ་བར་སླེབས་དུས་སུ་ལྕགས་ཀྱི་སྐྱེས་པ་དང་བུད་མེད་མེ་འབར་བར་སོང་ནས་རང་ལ་འཁྱུད་
པས་བསྲེག་ཅིང་ཟ་བར་བྱེད་དོ། །དེ་བཞི་མཚོན་ཆའི་གནོད་པ་འདྲ་བས་གཅིག་ཏུ་བརྩི་བ་ཡིན།
དེའི་ཕྱི་རོལ་ན་ཆུ་ཀླུང་རབ་མེད་བྱ་བ་ཆུ་བསྐོལ་བས་གང་བ་དེའི་ནང་དུ་ལྷུང་ནས་སྟེང་འོག་ཏུ་
འགྲོ་ཞིང་འཚོད་པ། ཟངས་ཆེན་ཆུས་བཀང་བའི་ནང་དུ་སྲན་མ་སོགས་བཙོས་པ་དང་འདྲ།
འགྲམ་གཉིས་ན་དབྱུག་པ་དང་ལྕགས་ཀྱུ་བཟུང་བ་རྣམས་ཀྱིས་ཕྱི་རུ་འབྱུང་དུ་མི་སྟེར་བར་ནང་དུ་
འཕེན་ནོ། ། བརྒྱ་ལམ་ན་སྟེང་དུ་བླངས་ནས་ལྕགས་བསྲེགས་ཀྱི་ས་གཞི་ལ་གན་རྐྱལ་དུ་བཞག་
ནས་ཅི་འདོད་ཅེས་དྲིས་པས་བཀྲེས་སོ་སྐོམ་མོ་ཟེར་བ་ལ། ཁྲོ་ཆུ་ཁོལ་མ་བླུད་ནས་ཁ་དང་ནང་
རོལ་ཀུན་འཚིག་པར་བྱེད་དོ། ། དེ་ལྟར་ཤར་སྒོ་ནས་རིམ་པ་ལྟར་ཕྱི་རོལ་དུ་འོང་ནས་ལས་ཀྱི་
དབང་གིས་སླར་ཡང་ནང་ནས་ནང་དུ་སོང་སྟེ། ལྷོ་སྒོ་ནས་སྔ་མ་བཞིན་དུ་ཕྱིར་བུད་སླར་ནང་
དུ་སོང་ནས་ནུབ་སྒོ་དང་བྱང་སྒོ་སོགས་སུ་སྡུག་བསྔལ་ཉམས་སུ་མྱོང་བར་འགྱུར་རོ། །ཉེ་འཁོར་
བཞི་ཞེས་པ་སྒོ་གཅིག་གི་དབང་དུ་བཏང་ནས་མེ་མུར་གྱི་འོབས་དང༌གཅིག རོ་མྱགས་ཀྱི་
འདམ་དང་གཉིས། སྤུ་གྲིའི་ཐང་དང་ནགས་ཚལ་སོགས་གཅིག་ཏུ་བརྩིས་པ་དང་གསུམ། ཆུ་
བོ་རབ་མེད་དང་བཞིའོ། ། སྒོ་བཞི་ན་བཞི་ཚན་བཞི་ཡོད་པས་ཉེ་འཁོར་བཅུ་དྲུག་ཡང་ཟེར།
ཉེ་འཁོར་བ་རྣམས་ཞག་རེ་ལ་ལན་རེ་འཆི་བར་འགྱུར་རོ། །
གསུམ་པ་ལ་གཉིས་ལས་དང་པོ་ནི། དམྱལ་བའི་གནས་གཉིས་པ་གྲང་བའི་དམྱལ་བ་
བརྒྱད་ནི། ཚ་དམྱལ་བརྒྱད་ཀྱི་ཐད་དཔག་ཚད་བཅུའི་ཕ་རོལ་ན་གནས་ཤིང་། ཆུ་བུར་ཅན་
ནི་ཡང་སོས་དང་མཉམ། དེ་རྣམས་བརྩེགས་མར་ཡོད་པའི་བར་ན་དཔག་ཚད་ཉིས་སྟོང་རེས་
བཅད་ནས་ཡོད། བརྒྱད་ཀའི་གནས་ནི་སྤྱི་མཐུན་དུ་འཁྱགས་པའི་ ས་གཞི་ལ་ གངས་རིས་
བསྐོར་བ་དང༌། སའི་རྣམ་པ་རྡོག་པ་བཞག་པ་ཙམ་ཡང་མི་མངོན་པ་རྒྱུན་དུ་མུན་པ་ནག་པོ་
འཐིབ་པའི་གླིང་ལྷགས་པ་ཆེ་ཞིང་བུ་ཡུག་འཚུབ་པའི་གྲང་བའི་རེག་བྱ་ཤིན་ཏུ་ཚ་བ། ཆབ་རོམ་
དང་གངས་ཁྲོད་དེ་ཉིད་དུ་དེར་སྐྱེ་བའི་བར་སྲིད་དེའི་ལུས་ལ་ཚ་བའི་སྣང་བ་ཤར་ནས་གྲང་བའི་
གནས་བཙལ་བས་སྐད་ཅིག་ལ་བར་སྲིད་འགག་ནས་ཆུ་བུར་ ཅན་གྱི་གནས་སུ་སྐྱེས་པ་དང་།
ལུས་འདར་ཞིང་སྒུར་ནས་གུམ་གུམ་པོར་སྐྲ་རྣམས་གཡེང་ཞིང་སྐད་ཅིག་ལ་ཉུངས་མ་འཁྱག་པ་
— 113 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལྟར་ཆུ་བུར་འཐེབ་ལྡོག་ཙམ་ཐུག་གིས་འབྱུང་བ་ནི་ཆུ་བུར་ཅན་ནོ། ། ཆུ་བུར་རྡོལ་ནས་རྨར་
སོང་བ་ནི་ཆུ་བུར་རྡོལ་པའོ། །ཟུག་རྔུས་བསྲན་མ་བཟོད་པར་སོ་འཚེར་བས་སོ་ཐམ་པའོ། །སྨྲེ་
སྔགས་རྒྱུན་མི་འཆད་པར་འདོན་པས་ཨ་ཆུ་ཟེར་བའོ། ། སྐད་ཀྱི་གདངས་ཆག་པས་ཤུགས་རིང༌
ཀྱེ་ཧུད་འདོན་པའོ། །ཁ་དོག་སྔོ་ཞིང་པགས་པ་བཞི་ཚལ་དུ་གས་པས་ཨུཏྤལ་ལྟར་གས་པའོ། །
ཁ་དོག་དམར་ཞིང་བརྒྱད་དམ་བཅུ་འམ་དེ་ལས་མང་བར་གས་པས་པདྨ་ལྟར་གས་པའོ། །
མདོག་ཤིན་ཏུ་དམར་ཞིང་བཅུ་དྲུག་དང་སུམ་ཅུ་སོ་གཉིས་བརྒྱ་སྟོང་སོགས་སུ་གས་པས་པདྨ་ཆེན་
པོ་ལྟར་གས་པའོ། །དེ་ལྟར་གས་པའི་ནང་དུ་སྲོག་ཆགས་མཆུ་རྣོན་ཅན་ཞུགས་ནས་ཟ་ཞིང་གྲང་
བའི་སྡུག་བསྔལ་དཔག་ཏུ་མེད་དོ། ། དཔེར་ན་དགུན་སྒང་ལྟ་བུ་ལ། ཁ་རླུང་དྲག་པོ་འཚུབ་
པའི་དུས་སུ་གཅེར་བུར་ཞག་གཅིག་ཀྱང་འདུག་མི་ནུས་པས་གྲང་དམྱལ་དུ་སྐྱེས་ན་ཇི་ལྟར་བཟོད་
སྙམ་དུ་བསམ། དེར་སྐྱེ་བའི་རྒྱུ་ནི་མི་དགེ་བའི་ལས་སྤྱི་དང་ཁྱད་པར་མེད་པར་ལྟ་བ་སོགས་ལྟ་
བ་ལོག་པ་རྣམས་སྐྱེ་བར་འགྱུར་རོ། ། བཀའ་ཐང་ལས། ཆུ་བུར་ཅན་ན་གནོད་པའི་སྡུག་
བསྔལ་གསུམ༔ འཁྱག་དང་ཆུ་བུར་ཆུ་བུར་ཐུག་ཐུག་གསུམ༔ ཆུ་བུར་རྡོལ་ན་གནོད་པའི་
སྡུག་བསྔལ་བཞི གས་དང་ཆུ་སེར་རྨ་དང་ཕྱིད་པའོ༔ ཞེས་སོགས་གསུངས་སོ། ། སློབ་
སྤྲིངས་ལས། ལྷགས་པ་དཔེ་མེད་ནུས་པ་ལ་ཡང་ཐིངས་པ་ཡིས། ། ལུས་སྦྲེབས་འདར་ཞིང་
སྒྱུར་ནས་གུམ་གུམ་པོར་འདུག་པ། ། ཆུ་བུར་བརྒྱ་བྱུང་རྡོལ་བ་ལས་སྐྱེས་སྲོགས་ཆགས་ཀྱིས། །
ཟོས་ཤིང་དབང་ནས་ཞག་དང་ཆུ་སེར་རྐང་བཅས་འཛག ། ཅེས་དང༌། རྗེ་བདག་ཉིད་
ཆེན་པོས། གངས་རིས་བསྐོར་བའི་འཁྱག་པའི་སྦུབས་ཆུད་བུ་ཡུག་འཚུབ་པའི་རླུང་གིས་བཏབ་
པ་ཡིས། ། ལ་ལར་ཆུ་བུར་བརྒྱ་བྱུང་ལ་ལར་རྡོལ་ཞིང་ལུས་ནི་ཚལ་བ་དུ་མར་འགས། ། ཞེས་
གསུངས་སོ། ། གཉིས་པ་ཚེའི་ཚད་ནི་ཚ་དམྱལ་བརྒྱད་ཀྱི་ཚེ་ཚད་ལས་ཕྱེད་ཙམ་ཐུབ། གཞན་
ཡང་ཡུལ་མ་གྷ་དྷའི་ཏིལ་སྦྱངས་ཁལ་བརྒྱད་ཅུ་ཤོང་བ་ཞིག་ཏིལ་གྱིས་ཕྱུར་བུར་བཀང་བ་ལས།
ལོ་བརྒྱ་འདས་ཚེ་ཏིལ་དེ་བླངས་ནས་ཏིལ་དེ་ཟད་པར་གྱུར་པ་ནི་ཆུ་བུར་ཅན་གྱི་ཚེ་ཚད་དོ། ། ཆུ་
བུར་རྡོལ་བ་ཁལ་བརྒྱ་དང་དྲུག་ཅུ། སོ་ཐམ་པ་སུམ་བརྒྱ་ཉི་ཤུ། ཨ་ཆུ་ཟེར་བ་དྲུག་བརྒྱ་བཞི་
ཅུ། ཀྱེ་ཧུད་ཟེར་བ་སྟོང་ཉིས་བརྒྱ་བརྒྱད་ཅུ། ཨུཏྤལ་ལྟར་གས་པ་ཉིས་སྟོང་ལྔ་བརྒྱ་དྲུག་ཅུ།
པདྨ་ལྟར་གས་པ་སུམ་སྟོང་བརྒྱ་ཉི་ཤུ། པདྨ་ཆེན་པོ་ལྟར་གས་པ་དྲུག་སྟོང་ཉིས་བརྒྱ་བཞི་བཅུ་
ཐུབ་བོ། །སྙིམ་པ་བཞིའམ་དྲུག་ནི་བྲེ་གང་། བྲེ་ཉི་ཤུ་ཁལ་གཅིག་ཡིན་ནོ། །བཞི་པ་ཉི་ཚེ་བ་
ཡི་དམྱལ་བའི་གནས་ནི། ཚ་གྲང་གི་དམྱལ་བ་བརྒྱད་ཀྱི་བར་བར་དང༌། རྒྱ་མཚོའི་འགྲམ་
གླིང་གི་མཐའ་རྣམས་སུ་ཡོད། སྡུག་བསྔལ་ནི་ལ་ལ་བྲག་བར་དུ་བཅར་པ་དང་། རྡོའི་ནང་དུ་
འཐུམས་པ་དང༌། ཆབ་རོམ་གྱི་ནང་དུ་རེངས་པ་དང༌། ཆུ་ཚན་གྱི་ནང་དུ་འཚོད་པ་དང་།
– 114 -



འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
མེ་ནང་དུ་བསྲེགས་པ་དང་། ཤིང་སྡོང་ལ་བཅད་གཏུབ་བྱས་པའི་ཉེར་ལེན་བདག་ཉིད་ཀྱིས་
ཚོར་བའི་སྡུག་བསྔལ་སྒོ་ལྟ་བུ་དང༌། གཏུན་ལྟ་བུ་དང༌། ཀ་བ་ལྟ་བུ་དང༌། སྒྱེད་པུ་ལྟ་བུ།
ཐབ་ཁ་ལྟ་བུ། ཐག་པ་ལྟ་བུ། རྩིག་པ་ལྟ་བུ་ལ་སོགས་པ་རྟག་ཏུ་བཀོལ་ཞིང་སྤྱོད་པའི་གཟུགས་
སུ་འདུ་ཤེས་པའི་སྡུག་བསྔལ་མི་བཟོད་པར་མྱོང་བ་དང༌། ལྕགས་ཀྱི་ཁང་པར་མཚན་མོ་སྡུག་
བསྔལ་ལ་ཉིན་མོ་དེ་ལས་ལྡོག་པ་དང༌། མགོ་ལ་ལྕགས་ཀྱི་འཁོར་ལོ་འཁོར་བ་ལ་སོགས་པའི་
སྡུག་བསྔལ་མྱོང་ཤིང་། ཉིན་ལན་རེ་དང་། མཚན་ལན་རེ་འཆིའོ། །དེ་རྣམས་སུ་སྐྱེ་བའི་རྒྱུ་
ཉིན་མོ་ཚུལ་ཁྲིམས་བསྲུང་ནས་མཚན་མོ་ཉལ་པོ་བྱས་པ་དང་། ཞེ་སྡང་གི་སྒོ་ནས་མེ་དང་རྡོ་
དང་ཆུ་ལ་སོགས་པ་ལ་བརྡེག་པ་སོགས་སྐྱེ་བར་འགྱུར་རོ། ། ལྔ་བ་གསང་སྔགས་རྡོ་རྗེ་ཐེག་པའི་
རྩ་བའི་དམ་ཚིག་ཉམས་པ་རྣམས་སྐྱེ་བའི་གནས་ནི་དམྱལ་ཁམས་དེ་རྣམས་ཀྱི་འོག་ཏུ་སྔོན་མ་
རྣམས་ལས་སྡུག་བསྔལ་བདུན་འགྱུར་གྱིས་ཆེ་བ་རྡོ་རྗེ་དམྱལ་བ་ཞེས་བྱ་བའམ་དམྱལ་བ་ཤམྦྷ་ལ་
ཞེས་བྱ་བ་ཚ་གྲང་གཉིས་འཐབ་པའི་དམྱལ་བ་ཡོད། འདིའི་སྡུག་བསྔལ་གྱི་ཚད་བསམ་གྱིས་མི་
ཁྱབ་བརྗོད་ཀྱིས་མི་ལང་། དུས་ཇི་སྲིད་ནམ་མཁའ་འདི་ཉིད་མེད་པར་མ་གྱུར་གྱི་བར་དུ་གནས།
འདིའི་སྡུག་བསྔལ་གྱི་ཚད་སངས་རྒྱས་ཀྱིས་ཀྱང་མི་གསུངས་ཤིང༌། རྒྱས་པར་གསུངས་ན་བྱང་
སེམས་སྙིང་རྗེ་ཆེན་པོ་རྣམས་ཀྱི་ཞལ་ནས་ཁྲག་བསྐྱུགས་ཏེ་འཆི་བའི་ཉེན་ཡོད་གསུངས་སོ། །
དྲུག་པ་དམྱལ་བ་དེ་རྣམས་སུ་སྐྱེས་པའི་ལུས་ཀྱི་ཚད་རང་རང་གི་ལས་དང་མཐུན་པར་དཔག་ཚད་
ཕྱེད་དང་གཅིག་དང་གཉིས་དང་གསུམ་ནས་བརྒྱ་སྟོང་གི་བར་ལ་སོགས་པ་ཡོད་དོ། ། དམྱལ་
བའི་སྡུག་བསྔལ་ཤིན་དུ་ཆུང་ངུ་ཞིག་ཀྱང་བཟོད་པར་མི་ནུས་ཏེ། བཤེས་སྤྲིང་ལས། འདི་ན་
ཉིན་གཅིག་མདུང་ཐུང་སུམ་བརྒྱ་ཡིས། ། རབ་ཏུ་དྲག་བཏབ་སྡུག་བསྔལ་གང་ལགས་པ། །
དེས་ནི་དམྱལ་བའི་སྡུག་བསྔལ་ཆུང་ངུ་ལའང་། །འོལ་ཡང་མི་དཔྱི་ཆར་ཡང་མི་ཕོད་དོ། །ཅེས་
གསུངས་ སོ། ། དེ་ལྟར་དམྱལ་བའི་ སྡུག་བསྔལ་རྣམས་ཡང་དང་ཡང་དུ་བསམ་ཞིང་རྒྱུད་ལ་
འདྲེས་ངེས་བྱ། གལ་ཏེ་ཁ་ཕར་བསྐོར་གྱི་བསམ་པས་མྱོང་བ་མི་ཐོན་ན། དེ་ཀུན་རང་རྒྱུད་ལ་
བསྐོར་ཏེ་ད་ལྟ་གློ་བུར་དུ་ས་འདི་གས་ཏེ་ང་རང་དམྱལ་བའི་གནས་སུ་ལྷུང་ན་ཇི་ལྟར་བཟོད་སྙམ་
དུ་བསམ། གྲོགས་པོ་འདི་ཀུན་ཁྲོས་ནས་ང་རང་བཟུང་སྟེ་ལ་ལས་ཁ་ཟུམ་ལ་ལས་པགས་པ་
བཤུས། ལ་ལས་ཤ་བཅད་ན་བདག་གིས་ཇི་ལྟར་བཟོད་སྙམ་དུ་བསམ། གཞན་ཡང་གློ་བུར་
དུ་ཁང་བ་ལ་མེ་ཤོར་བའི་དཀྱིལ་དུ་ལུས་པ་དང་། སྟག་མོ་བཀྲེས་པ་བརྒྱད་ཀྱིས་རང་ཉིད་དེད་
ནས་མྱུར་དུ་བཟུང་སྟེ་མགོ་དང་རྐང་ལག་རྣམས་ཕྱོགས་ཕྱོགས་སུ་འཐེན་ནས་བསད་ན་ཇི་ལྟར་
བཟོད་སྙམ་དུ་བསམ་ཞིང་སྙིང་ཚ་སྟོང་སྟོང༌། པགས་ཚ་གུམ་གུམ་པ་མ་བྱུང་གི་བར་དུ་རང་
རྒྱུད་ལ་བསྐོར། གཞན་ཡང་ས་འོག་མུན་པའི་གླིང་ན་མེ་ལྕེ་དམར་པོ་སྟེང་འོག་ཀུན་ཏུ་འཁྲུག་
– 115 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
པའི་ཀློང་ན་གཤིན་རྗེ་མགོ་བརྙན་དང་ཁ་དོག་མི་འདྲ་བ་མང་པོས་མཚོན་ཆ་སྣ་ཚོགས་བཟུང་ནས་
ལ་ལས་སྙིང་འབྱིན། ལ་ལས་མགོ་གཅོད་པ་ལ་སོགས་པའི་ལས་ལ་མི་ཁོམ་པར་ཁ་ནས་རྒྱོབ་རྒྱོབ་
སོད་སོད་གཏུབ་གཏུབ་སོགས་ཟེར་བའི་སྒྲ་དང་། སེམས་ཅན་རྣམས་ཨ་ཚ་དང་ཨ་ན་སོགས་
སྡུག་བསྔལ་གྱི་ངུ་སྒྲ་ལུག་མ་བུ་འཕྲད་པ་ལྟ་བུའི་སྒྲ་རང་གི་རྣ་བས་རྒྱུན་དུ་ཐོས་པའི་སར་ཡོད་པར་
བསམ་པ་དང༌། དམྱལ་བའི་ཡུལ་ཁམས་དེ་ཡང་མི་ཆུང་ཞིང་རྒྱ་ཆེ་བ། མི་བདེ་ཞིང་གདུག་
རྩུབ་པ་མགར་བའི་ཁྲོ་བཞུ་བའི་ཁོལ་ཁ་ལྟ་བུ་དམར་ཧང་ངེ་ཡོད་པ། དེ་ན་གནས་པའི་སེམས་
ཅན་ཡང་མི་ཉུང་བ་རྒྱ་གྲོག་གི་ཚང་གཏོར་བ་ལྟ་བུ། སྡུག་བསྔལ་མི་མྱོང་བའི་དུས་སྔ་དྲོ་གཅིག་
གམ་ཇ་ཐེབ་གཅིག་གམ་སྐད་ཅིག་ཀྱང་མེད་པར་རྒྱུན་དུ་མྱོང་བ་སོགས་བདག་གིས་མཐོང་ཚོར་གྱི་
ཡུལ་དུ་གྱུར་པར་བསམ་ནས་བདག་གིས་བཟའ་བཏུང་བྱེད་དུས་དང་གཉིད་དུ་སོང་དུས་དམྱལ་
བ་མ་བསམ་པའི་སྟབས་ཀྱིས་རང་གཞན་འགའ་རེ་སྐྱིད་པ་ལྟར་སྣང་བ་ནི་མ་བརྟགས་པས་ལན་པ་
ཡིན། ད་ཞིབ་ཏུ་བསམ་ན་དམྱལ་བའི་སྡུག་བསྔལ་ཚད་མེད་མེ་དོང་དང་འདྲ། སྡིག་པ་བྱེད་
པ་རྣམས་མེ་དོང་གི་སྟེང་དུ་རྩྭ་བཏིང་བའི་སྟེང་དུ་འགྲོ་བ་དང་འདྲ། བདག་མྱུར་དུ་ཤི་ནས་
ལས་ཀྱི་དབང་གིས་དམྱལ་བར་འགྲོ་དགོས་པ། གཏིང་ན་མེའི་འོབས་ཆེན་པོ་ཡོད་པའི་གཡང་
ཁ་ནས་ལྷུང་བ་དང་འདྲ། དམྱལ་བའི་གནས་རེ་རེའི་སྡུག་བསྔལ་མདོར་བསྡུས་རེ་མ་གཏོགས་
རྒྱས་པར་བརྗོད་མི་ནུས་པ་གྲོང་སྡེ་ཆེན་པོ་གཅིག་གི་མི་དང་དུད་འགྲོ་ཡོ་བྱད་ཀ་བ་སྒོ་ཁང་དང་
བཅས་པའི་གྲངས་ཡི་གེ་རུ་བྲི་མི་ནུས་པ་དང་འདྲ། སྡུག་བསྔལ་དེ་ཙམ་བཤད་ཀྱང་གློ་བུར་དུ་
སྦྲུལ་མཐོང་བ་ལྟ་བུའི་འཇིགས་སྔངས་ཙམ་ཡང་མེད་པ་རྣམས་ནི་སྨྱོན་པ་དང་འདྲ། བློ་ལྡན་
རྣམས་ཀྱིས་དྲན་པ་ཙམ་ནས་ཀྱང་སྙིང་འདར་བར་འགྱུར་བས་སྐད་ཅིག་གིས་ཀྱང་དལ་བར་སྡོད་
པའི་ཁོམ་མེད་པར་བསགས་སྦྱང་ལ་འབད་པའི་བསམ་པ་དྲག་པོ་མ་སྐྱེས་ཀྱི་བར་དུ་བསྒོམ་པར་
བྱའོ། །
ངན་སོང་གི་གནས་གཉིས་པ་ཡི་དྭགས་ཀྱི་སྡུག་བསྔལ་བསམ་པའི་ཚུལ་ཡང་དབྱེ་ན་སུམ་ཅུ་
རྩ་དྲུག་མདོར་བསྡུ་ན་གནས་དང་ཁ་འཐོར་བ་གཉིས་ལས། དང་པོ་གནས་ན་གནས་པ་ནི་འདི་
ནས་འོག་ཏུ་དཔག་ཚད་ལྔ་བརྒྱ་འདས་པའི་འོག་ན་ཡི་དྭགས་ཀྱི་ཡུལ་ཡངས་པ་ཅན་ཞེས་བྱ་བ་
ཡོད། འཛམ་གླིང་འདིའི་མཐའ་ནས་དཔག་ཚད་སུམ་སྟོང་དྲུག་བརྒྱའི་ཕ་རོལ་ན་ཡང་ཡོད་
གསུངས། དེ་རྣམས་སུ་སྐྱེ་བའི་རྒྱུ་འདོད་ཆགས་ཀྱི་དབང་གིས་མི་དགེ་བ་བཅུ་སྤྱོད་པ་དང་།
སེར་སྣའི་དབང་གིས་གཞན་ལ་སྟེར་མི་ཕོད་པ་དང་བྱིན་པ་ལས་ཕྲི་བ་སྦྱིན་པའི་གེགས་བྱས་པ།
དགེ་འདུན་གྱི་ནོར་སོགས་ལ་བརྣབ་སེམས་བྱས་པ། སེར་སྣའི་དབང་གིས་ཆོས་ཕྱོགས་སུ་མ་
ཐོང་བ་རང་དང་གཞན་གྱིས་ལོངས་སྤྱོད་པར་མ་ནུས་པར་ནོར་བསགས་པ་རྣམས་སྐྱེ། སྐྱེ་ཚུལ་
- 116 -
ire io
ir
in



2
འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
ལ་ཡི་དྭགས་མོའི་མངལ་ལས་སྐྱེ་བ། ལ་ལ་སྒོ་ང་ལས་སྐྱེ། ལ་ལ་དྲོད་གཤེར་ལས་སྐྱེ། ལ་ལ་
རྫུས་ཏེ་སྐྱེའོ། །སྡུག་བསྔལ་ནི་སྤྱི་མཐུན་དུ་པགས་རུས་གཉིས་ཀྱི་བར་ན་ཤ་མེད་པས་གཉེར་ཞིང་
རིད་པ། མགོ་ཆེ་བ། སྐྲ་གཟེངས་པ། མིག་ཁོང་དུ་སོང་བ། གདོང་ཉག་པ། གསུས་པ་
ཆེ་བ། མགྲིན་པ་དང་རྐང་ལག་ཕྲ་བ། ལོ་ཟླ་མང་པོའི་བར་དུ་བཟའ་བཏུང་གི་སྒྲ་ཙམ་ཡང་མི་
ཐོས་ན་ཟ་བ་ལྟ་ཅི་སྨོས། དེ་ལ་དང་པོ་ཕྱིའི་སྒྲིབ་པ་ཅན་ནི་ཚ་གྲང་གོ་ལོག་སྟེ་དབྱར་ཟླ་བས་ཀྱང་
ཚ། དགུན་ཉི་མས་ཀྱང་གྲང་བ་ཆུ་ཀླུང་མཐོང་སྟེ་སོང་བ་ན་རྣག་ཁྲག་དང་མི་གཙང་བའི་འདམ་
དུ་འགྱུར་བ་དང་མེད་པར་འགྱུར། ཟས་མཐོང་ནས་སོང་ན་མེ་ལྕེ་འབར་བ་ཞིག་ཏུ་འགྱུར་ཞིང༌།
ལས་ཀྱི་དབང་གིས་བཟའ་བཏུང་གི་དངོས་པོ་གང་མཐོང་ཡང་སྲུང་མ་རལ་གྲི་མདའ་མདུང་
ཐོགས་པ་དུ་མས་བསྲུངས་ཤིང་སྤྱད་དབང་མེད་པའི་སྡུག་བསྔལ་ཅན་དང༌། གཉིས་པ་ནང་གི་
སྒྲིབ་པ་ཅན་ནི་ཁ་ཁབ་མིག་ཙམ་མགྲིན་པ་གཞུ་རྒྱུད་ཙམ་མིད་པ་རྟ་རྔ་ཙམ་ཁོག་པ་ཡུལ་ལྗོངས་
ཙམ་རྐང་ལག་འཇག་མ་ཙམ་གྱིས་ལུས་མི་ཐེག ཟས་སྐོམ་མི་རྙེད་རྙེད་ཀྱང་སྤྱད་མི་ནུས་པའི་
སྡུག་བསྔལ། གསུམ་པ་ཟས་སྐོམ་གྱི་སྒྲིབ་པ་ཅན་ནི་བཟའ་བཏུང་ཅུང་ཟད་རེ་ཟོས་པ་དང༌
འཐུང་བ་ཙམ་གྱིས་མེ་ནང་དུ་མར་བླུགས་པ་ལྟར་ཁོག་ནས་མེ་འབར་ཏེ་ནང་རོལ་ཐམས་ཅད་
བསྲེག་ཅིང་ཁ་སྣ་སོགས་དབང་པོའི་སྒོ་ཐམས་ཅད་ནས་མེ་འབར་ཞིང་དུ་བ་འཐུལ་བ་སོགས་སྡུག་
བསྔལ་བསམ་གྱིས་མི་ཁྱབ་བོ། ། བཞི་བ་སྒོས་ཁུར་གྱི་སྒྲིབ་པ་ཅན་ནི་ཡི་དྭགས་རེ་རེའི་ལུས་ལ་
སྲོག་ཆགས་མང་པོའི་ཚང་བཅས་ནས་ལུས་ཀྱི་ནང་ནས་ཟ་བར་བྱེད་པའི་སྡུག་བསྔལ། ཁ་ཅིག་
ནི་བཤང་གཅི་སོགས་མི་གཙང་བ་ཟ་བ་དང༌། རང་གི་ཤ་བཅད་ནས་ཟ་བ་དང༌། མགྲིན་པ་
ལ་ལྔ་བ་བྱུང་བའི་རྣག་ལ་སྤྱོད་པ་དང༌། ཕན་ཚུན་འཕྲད་ན་ཁྲོས་པའི་སེམས་ཀྱིས་བརྡེག་པ་
དང་། ནགས་ཚལ་དང་འབྲས་བུ་མཐོང་ནས་སོང་བ་ན་སྡོང་དུམ་མེ་འབར་བར་འགྱུར། ཆུ་
ཡང་བྱེ་ཚན་འབབ་པའི་གནས་སུ་འགྱུར། སྤྲིན་ལས་གནམ་ལྕགས་ཀྱི་ཆར་བ་དུད་པ་འཐུལ་བ།
གསེར་མདོག་ལྟ་བུའི་གློག་ཕྲེང་དམར་སེར་འཁྱུག་བཞིན་དུ་བབས་པས་ལུས་དུམ་བུར་གཏུབ་
པའི་སྡུག་བསྔལ། གྲུང་བ་རྣམས་ལ་མེ་ཡང་གྲང་བ། ཚ་བ་རྣམས་ལ་བུ་ཡུག་ཀྱང་ཚ་བ། རི་
རྣམས་ཕན་ཚུན་དུ་རྒྱུག་ནས་བར་དུ་གཅུར་བའི་སྡུག་བསྔལ། ལ་ལ་ཟས་སྐོམ་ཕུན་སུམ་ཚོགས་
པས་མཐའ་བསྐོར་ཀྱང་རང་ལ་སྤྱོད་དབང་མེད་པར་གཞན་གྱིས་འཁྱེར་གྱིས་དོགས་པ་ལ་སོགས་
པའི་སྡུག་བསྔལ་དཔག་ཏུ་མེད་དོ། ། གཉིས་པ་ཁ་འཐོར་བ་དང་མཁའ་ལ་རྒྱུ་བའི་ཡི་དྭགས་ནི།
སྨྱོ་བྱེད་རྗེད་བྱེད། ཤ་ཟ་མ་མོ་རྒྱལ་པོ། གནོད་སྦྱིན་གྱི་རིགས་གཞན་ལ་འཚེ་བ། ཟས་སུ་དྲི་
ཟ་བ་དང༌། ཕྲེང་བ་ཟ་བ་སོགས་ཟ་བྱེད་ཀྱི་གདོན་ཐམས་ཅད། འབྲོག་དགོན་དང་། ལམ་
སྲང་དང་གྲོང་ན་རྒྱུ་བ་སོགས་མི་མིན་འབྱུང་པོ་མཁའ་ལ་རྒྱུ་བའི་ཡི་དྭགས་རྣམས་ལ་རྫུ་འཕྲུལ་
– 117



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ą ir
དང་ལོངས་སྤྱོད་ཅུང་ཟད་རེ་ཡོད་ཀྱང་རྒྱུན་དུ་གཞན་ལ་འཚེ་བའི་བསམ་སྦྱོར་ངན་པ་དང་། ཤ་
ཁྲག་ལ་དགའ་བའི་སྟབས་ཀྱིས་ཕྱི་མའི་སྡུག་བསྔལ་འདུ་བྱེད་པ་དང་། དྲག་སྔགས་ཀྱིས་གཟིར་
བ་དང་བཅིངས་པ་དང་མནན་པ་དང་བསད་པ་ལ་སོགས་པའི་སྡུག་བསྔལ་མྱོང་བ་དང་། ཕན་
ཚུན་འཐབ་པ་སོགས་ཀྱི་སྡུག་བསྔལ་དཔག་ཏུ་མེད་དོ། ། ཚེ་ཚད་ནི་མིའི་ཟླ་གཅིག་ལ་ཞག་ཏུ་
བྱས་པའི་ རང་ལོ་ལྔ་བརྒྱ་ཐུབ་སྟེ། བཤེས་སྤྲིངས་ལས། སྲ་བས་བཅིངས་པའི་ལུས་ཅན་ཁ་
ཅིག་ལོ། །ལྔ་སྟོང་དག་དང་ཁྲིར་ཡང་འཆི་མི་བཏུབ། ། ཅེས་སོ། །དེ་ལྟར་ཡི་དྭགས་ཀྱི་སྡུག་
བསྔལ་རྣམས་རང་རྒྱུད་ལ་བླངས་ཏེ་ད་ལྟ་ཟས་དང་སྐོམ་མེད་པའི་ས་སྟོང་ཞིག་ཏུ་ཞག་གསུམ་ཙམ་
ལུས་པ་དང༌། མགུལ་འགག་ལྟ་བུའི་ནད་ཀྱིས་བཟའ་བཏུང་སྤྱོད་མི་ནུས་པ་དང༌། ཚ་བའི་
ནད་ཀྱིས་བཏབ་ནས་སྐོམ་པས་གདུངས་པ་དང་། ཤིག་དང་ལྕི་བ་མང་པོ་དང༌ཤ་སྦྲང་སོགས་
ཀྱིས་ཟོས་ན་བཟོད་པར་མི་ནུས་ན་ཡི་དྭགས་སུ་སྐྱེས་ན་ཇི་ལྟར་བཟོད་སྙམ་དུ་བསམ། དེང་དུས་
བཟའ་བཏུང་གིས་འགྲངས་ཚེ་ཡི་དྭགས་ཀྱི་སྡུག་བསྔལ་དེ་ཙམ་ཞིག་ཐོས་ཀྱང་སེམས་བདེ་བྱམས་
སེ་ གནས་ ཤིང་གལ་ཏེ་བཀྲེས་སྐོམ་བྱུང་ཡང་བཟོད་དོ་ སྙམ་ པ་རྣམས་དུད་འགྲོ་དང་འདྲ་ སྟེ།
ཉིན་གཅིག་ལ་ཟས་སྐོམ་མེད་ན་ཡང་འབུའི་མགོ་ལ་ཆུ་བླུགས་པ་ལྟར་འགྲོ་འདུག་མང་པོ་བྱེད་མི་
ཐུབ་པ་དང་། ཕོ་ཚོད་དང་ཞེ་སྡང་ང་རྒྱལ་སོགས་མི་ཆེ་བར་ཉམ་ཆུང་དུ་འགྱུར་བས་སེར་སྣ་
བྱས་པའི་ལས་ཀྱིས་དེ་རིང་མི་ཡིན་ཡང་སང་ཡི་དྭགས་གཟུགས་མི་སྡུག་པ་ཞིག་ཏུ་མི་འགྱུར་བའི་
གདེང་མ་མཆིས་པས་རྒྱུན་དུ་ཡི་དྭགས་བཀྲེས་སྐོམ་གྱི་སྡུག་བསྔལ་ལ་བསམ་ཞིང་སྐྱོ་ཤས་བསྐྱེད་
(3)
དོ། །
4 《1??
གསུམ་པ་དུད་འགྲོའི་སྡུག་བསྔལ་བསམ་པའི་ཚུལ་ལ་ཡང་། གཟུགས་ཀྱིས་དབྱེ་ན་སོ་
བཞི། གནས་ཀྱིས་དབྱེ་ན་བྱིངས་ན་གནས་པ་དང་ཁ་འཐོར་བ་གཉིས་སོ། ། དུད་འགྲོར་སྐྱེ་
བའི་རྒྱུ་ནི་ཆོས་སྤངས་པ་དང༌། ཆོས་དང་ཆོས་སྨྲ་བ་ལ་མ་གུས་པ་དང་བསྟན་ལ་ཞུགས་པ་
རྣམས་ནང་ཕན་ཚུན་དུ་སྐྱོན་བརྗོད་བྱས་པ་རྣམས་དང་གཏི་མུག་གི་དབང་གིས་ལས་འབྲས་ཕྲ་མོ་
ཁྱད་དུ་བསད་པ་དང༌། ཐར་བ་ཆ་མཐུན་གྱི་དགེ་བ་སྤངས་པ་རྣམས་ཡིན་ནོ། ། སྐྱེ་ཚུལ་སྐྱེ་
གནས་བཞི་གང་ཡང་རུང་བར་སྐྱེ། སྡུག་བསྔལ་ནི་བྱིངས་ན་གནས་པ་རྣམས་ཕྱིའི་རྒྱ་མཚོ་ཆེན་
པོ་ན་ཆང་གི་སྦང་མ་ལྟར་སྤུངས་ནས། ཆེ་བས་ཆུང་བ་ཟ་ཞིང་ཆུང་བས་ཆེ་བ་འབིགས་པ་མུན་
པ་མུན་ནག་གི་གླིང་ན་རྐང་ཆད་དང་ལག་རྡུམ་དུ་མས་ཚ་གྲང་བཀྲེས་སྐོམ་གླེན་རྨོངས་སོགས་སྡུག་
བསྔལ་དཔག་མེད་མྱོང་བ་དང༌། ཉི་ཟླས་མ་ཁྱབ་པའི་ཡུལ་ན་གཡང་ལ་ལྟུང་བ་ལ་སོགས་པའི་
སྡུག་བསྔལ་མྱོང་བ་ཉི་ཟེར་གྱི་རྡུལ་བས་ཀྱང་མང་ངོ༌། ། ཁ་འཐོར་བ་ནི་རིགས་དྲུག་གི་གནས་ན་
ཡོད་ཅིང་། རི་དྭགས་གཅན་གཟན་གྲོག་སྦུར་སྲིན་བུ་རྐང་མང་དང་རྐང་མེད་བྱ་རིགས་སོགས་
-- 1 18 -



འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
དུད་འགྲོ་རྣམས་གཅིག་ལ་གཅིག་ཟ་བ་དང༌། རྔོན་པས་གསོད་པ། ས་ཆུ་མེ་དང་རླུང་སོགས་
ཀྱིས་གསོད་པའི་སྡུག་བསྔལ་དང༌། ཀླུ་རྣམས་ལ་ཡང་མཁའ་ལྡིང་དང་བྱེ་ཚན་གྱི་འཇིགས་པ་
སོགས་ཡོད། མི་ལ་ བརྟེན་ པའི་ དུད་འགྲོ་རྣམས་སྒུལ་ པ་རྡོལ་ རྡོལ་དུ་ཁལ་འགེལ་ བ་ དང༌།
འཆི་ལ་ཐུག་ཀྱང་མི་འཁུར་བའི་དབང་མེད་པ་དང༌། སྣ་འབིགས་པ་དང་བྱ་གཅོད་པ་དང་།
གསོན་ ཁྲུག་ འབྱིན་ པ་ དང༌། ཤ་ དང༌ པགས་ པ་ རུས་ པ་ སོགས་ཀྱི་ དོན་ དུ་ གསོད་ པ་ དང་།
སྐྱབས་མེད་པར་རྒྱུན་དུ་འཇིགས་པ་དང་མ་བྲལ་བ་དང་། རང་གི་ཤ་ཁྲག་ལ་གཞན་གྱི་ཟས་སུ་
མཐོང་ནས་གསོད་པ་སོགས་སྡུག་བསྔལ་དཔག་ཏུ་མེད་པ་ཡོད་ཚུལ་བློ་ལ་བླངས་ཤིང་རང་གི་ཁ་
ལག་པས་ཟུམ་ནས་ཅུང་ཟད་རེ་འདུག་མི་ནུས་པ་སོགས་ལ་དཔག་ནས་དུད་འགྲོའི་སྡུག་བསྔལ་
མཐའ་དག་ཞིབ་ཏུ་བསམ་པར་བྱའོ། ། ཚེ་ཚད་ནི་རིང་མཐའ་བསྐལ་བ་རེ་དང་། ཐུང་མཐའ་
ལ་ཉིན་ཞག་སོགས་ངེས་པ་མེད་དོ། ། དེ་བཞིན་དུ་ལུས་ལ་ཡང་ཚད་ཆེ་ཆུང་མ་ངེས་པར་ཁབ་རྩེ་
ཙམ་ནས་རི་བོ་ལས་ཆེ་བ་ཡང་ཡོད་དོ། ། དེ་ཡང་རང་ཅག་རྣམས་སྔར་ཡང་ངན་སོང་གསུམ་པོ་
འདིར་ལན་གྲངས་དུ་མར་སྐྱེས་ཏེ། སྡུག་བསྔལ་འདི་མ་མྱོང་བྱ་བ་གཅིག་ཀྱང་མེད། ད་ལན་
ཡང་སྔར་གྱི་ལས་ངན་གཞི་ལ་ཡོད་པའི་སྟེང་དུ་ཚེ་འདི་བློས་མ་ཐོང་བའི་རྐྱེན་གྱིས་འདིའི་དོན་དུ་
སྡིག་པ་མི་དགེ་བའི་ལས་མང་པོ་བྱས་པས་ད་འགྲོ་ས་ཐུར་ལས་མེད། མྱོང་རྒྱུ་སྡུག་བསྔལ་ལས་
མེད་པས། ད་ལྟ་ཉིན་གཅིག་གི་ཚ་གྲང་བཀྲེས་སྐོམ་ཅུང་ཟད་རེ་ཡང་མི་བཟོད་པས། ངན་
སོང་གསུམ་གྱི་སྡུག་བསྔལ་ཡུན་རིང་བོའི་བར་དུ་ཇི་ལྟར་བཟོད་སྙམ་དུ་བསམ་མོ། ། །
བཞི་བ་མིའི་སྡུག་བསྔལ་བསམ་པ་ནི། དེ་ཡང་མཐོ་རིས་སུ་སྐྱེས་ཀྱང་བདེ་བ་མེད་དེ་མི་ལ་
ཡང་རྩ་བའི་སྡུག་བསྔལ་ཆེན་པོ་གསུམ་དང་སྐྱེ་རྒ་ན་འཆིའི་སྡུག་བསྔལ་སོགས་ཡོད་པས། དང་
པོ་རྩ་བའི་སྡུག་བསྔལ་ཆེན་པོ་གསུམ་ལས་འགྱུར་བའི་སྡུག་བསྔལ་ནི། དེ་རིང་ལྟ་བུ་ལ་ཟས་ནོར་
བཙལ་དགོས་པའི་སྡུག་བསྔལ། སང་རྙེད་པ་གཞན་གྱིས་འཕྲོག་པའི་སྡུག་བསྔལ་ལྟ་བུ། སྡུག་
བསྔལ་གྱི་སྡུག་བསྔལ་སྲིན་ཕོ་བར་ལངས་པའི་ནད་ཀྱི་སྟེང་དུ་རྒྱལ་པོས་ཆད་པ་བྱུང་བ་ལྟ་བུ།
ཁྱབ་པ་འདུ་བྱེད་ཀྱི་སྡུག་བསྔལ་ནི། དཔེར་ན་སྐོམ་ནས་ཚ་ཆུ་འཐུང་བ་ལྟར་འཕྲལ་དུ་སྡུག་
བསྔལ་ལྟར་མི་སྣང་ཡང་ཕུགས་སུ་སྡུག་བསྔལ་ཆེན་པོ་བསྐྱེད་པའི་རྒྱུར་འགྱུར་བས། ཤིན་ཏུ་ལྕི་
བའི་དཀོར་ཟས་དང་ཤ་ཁྲག་གི་ཟས་དང་པགས་པའི་གོས་ལ་སོགས་པའི་འཇིག་རྟེན་པའི་ཉེ་བར་
སྤྱད་པ་ཐམས་ཅད་ལ་ཁྱབ་པ་ཉིད་ཀྱང་འཕྲལ་དུ་སྡུག་བསྔལ་ལྟར་མི་མངོན་པས་ཁྱབ་པ་འདུ་བྱེད་
ཀྱི་སྡུག་བསྔལ་ཞེས་བྱ་བས་འདི་ཉིད་སྡུག་བསྔལ་ཡིན་པ་ལ་ངེས་ཤེས་འདྲོངས་པ་ཤིན་ཏུ་གལ་ཆེ།
གཉིས་པ་སྐྱེ་རྒ་ན་འཆིའི་སྡུག་བསྔལ་བཞི་ལས། དང་པོ་སྐྱེས་པའི་སྡུག་བསྔལ་ནི། དྲི་ཟ་ཉེ་
བར་འཁོར་བ་དང་། ཕ་མའི་ཁུ་ཁྲག་འདྲེས་པ་ལ་མེར་མེར་པོ་ལ་སོགས་པའི་འགྱུར་བ་སྣ་
- 119 —



r
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཚོགས་ཀྱིས་ལུས་ཆགས་ཤིང༌། དབང་པོ་ལྔ་རྫོགས་ནས་མའི་ལྟོ་བ་མི་གཙང་བར་སྡུག་བསྔལ་
ཞིང་། མ་འགྲང་བའི་ཚེ་བྲག་བར་དུ་བཅུར་བ་ལྟར་འགུལ་བསྐྱོད་མི་ནུས། ཕོ་མོ་འཁྲིག་པའི་
དུས་སུ་མདུང་ཐུང་གིས་བསྣུན་པ་དང༌། ཆུ་ཚན་གྱི་ནང་དུ་བཙོས་པ་དང་འདྲ། མ་འགྲོ་བའི་
དུས་སུ་རི་བོའི་ངོས་ལ་གྱེན་ཐུར་དུ་འགྲིལ་བ་ལྟ་བུའི་སྡུག་བསྔལ། ཉལ་ཚེ་རིས་ནོན་པ་ལྟ་བུ།
མས་ཇ་སོགས་ཚ་མོ་འཐུང་ཚེ། སྟེང་དུ་མེ་ནུར་བླུགས་པ་ལྟ་བུ་དང༌། གྲང་མོ་འཐུང་ཚེ་ཆུ་
ནང་དུ་འཕངས་པ་ལྟ་བུའི་སྡུག་བསྔལ། གཞན་ཡང་འཁུམས་པ་དང་དབུགས་འཐུམས་པ་
སོགས་ཀྱི་སྡུག་བསྔལ་མྱོང་ཞིང༌། བཙའ་བའི་ཚེ་ལས་ཀྱི་རླུང་གིས་མགོ་མཇུག་ལྡོག་སྟེ་མངལ་སྒོ་
ཤིན་ཏུ་དོག་པ་ནས་འོང་དུས་མ་དང་བུ་གཉིས་འཆི་བ་ལ་ཐུག་ཅིང་འཇུར་མིག་ལྟ་བུའི་ལམ་ནས་
དྲངས་ པའི་ སྡུག་བསྔལ། གདན་ སྟེང༌ དུ་ ལྟུང་ ཚེ་ ཚེར་དོང་དུ་ལྷུང་བ་ལྟ་བུའི་ སྡུག་ བསྔལ།
ལག་ཏུ་བླངས་པའི་དུས་སུ་བྱེའུ་ཕྲུག་ཁྲས་ཁྱེར་བ་ལྟ་བུའི་སྡུག་བསྔལ་མྱོང་ཞིང་། ལྟེ་བ་བཅད་
པའི་ཚེ་སྲོག་བཅད་པ་ལྟ་བུ། ཁྲུས་བྱས་ཚེ་པགས་པ་བཤུས་པ་ལྟ་བུ་དང༌། རྨ་མེན་ལ་མཚོན་
ཆས་བྲད་པ་ལྟ་བུའི་སྡུག་བསྔལ། དེ་ནས་རིམ་གྱིས་ཆེར་བསྐྱེད་དུས་གྲང་དྲོ་བཀྲེས་ སྐོམ་མི་
སྙོམས་པ་དང༌། བཤང་ལྕི་འདོར་བ་རྡུལ་དང་འབུ་སྲིན་སོགས་ཀྱིས་གནོད་པ་བཟློག་མི་ནུས་པ།
རྐང་ལག་སྦྲིད་པ་སོགས་སྐྱེ་བའི་སྡུག་བསྔལ་དཔག་ཏུ་མེད་དོ། །བཙས་ནས་བདུན་ཕྲག་དང་པོ་
ལ་ནད་བཞི་བརྒྱ་རྩ་བཞི་ལུས་ལ་འཇུག བདུན་ཕྲག་གཉིས་པ་ལ་བགེགས་རིགས་སྟོང་ཕྲག་
བརྒྱད་ཅུ་འཇུག བདུན་ཕྲག་གསུམ་པ་ལ་སྲིན་བུའི་རིགས་བརྒྱད་ཁྲི་བཞི་སྟོང་འཇུག་ཅིང་།
དེ་རྣམས་ཀྱིས་ཕྱི་ལུས་སྙི་བ་དང༌། བཀྲེས་སྐོམ་དང་ཡིད་མི་བདེ་བ་དང་། ནད་གདོན་རྣམས་
ཀྱི་རྒྱུ་བྱེད་པ་དང༌། དེ་ནས་ཆེར་སོང་སྟེ་ལང་ཚོ་དར་ཡང་འདོད་པ་ཐོག་ཏུ་མི་འགྲོ་ཞིང་མི་
འདོད་པ་དང་འཕྲད་པའི་སྡུག་བསྔལ་ཡོད་པ་འཚོ་སྐྱོང་དང་ཉམས་ཀྱིས་དོགས་པའི་སྡུག་བསྔལ།
མེད་པ་བཙལ་རྙེད་དང་བརྙས་ཀྱི་དོགས་པའི་སྡུག་བསྔལ། བཀྲེས་སྐོམ་གྲང་ཚ་ཉེ་དུ་སོགས་ན་
བ་དང་ཤི་བའི་སྡུག་བསྔལ། ཕྱི་ནང་ཀུན་ལ་འཐབ་པའི་སྡུག་བསྔལ། ཁས་ཉེན་ཅིང་ཉམས་
ཆུང་ བས་ཟས་ནོར་ལ་སྤྱད་དབང་མེད་ པའི་སྡུག་བསྔལ། ན་འཐེང་འོན་ལོང་ གླེན་ལྐུགས་
སོགས་ཀྱི་སྡུག་བསྔལ། གཞན་གྱི་དབང་དུ་གྱུར་ན་ཕྱུགས་ལྟར་ཉོ་ཚོང་བྱེད་པ་དང་སོ་ནམ་བྱེད་
པ་ལ་སོགས་པའི་སྡུག་བསྔལ། མཁས་པ་དང་བཙུན་པ་ལ་དྲག་ཞན་འབྱུང་གིས་དོགས་པའི་
སྡུག་བསྔལ། མི་ཁས་གྲགས་ཅན་རྣམས་ཁས་ཉེན་དུ་འགྲོ་བའི་སྡུག་བསྔལ། བུ་མེད་པ་རྣམས་
བུ་ཡོད་དུ་རེ་བ་དང་བུ་ཡོད་པ་རྣམས་ཁ་ལ་མི་ཉན་པར་དགྲ་ལ་གཏུག་པ་སོགས་ཀྱི་སྡུག་བསྔལ།
སྤྱི་ལ་དམག་དང་མུ་གེ་དང་ཆར་ཆེ་བ་དང་ཐན་པ་ཆེ་བ་མི་ནད་དང་ཕྱུགས་ནད་མེ་ཆུ་གཅན་
གཟན་སོགས་ཀྱི་སྡུག་བསྔལ་དཔག་ཏུ་མེད་དོ། ། གཉིས་པ་རྒས་པའི་སྡུག་བསྔལ་ནི། དྲང༌
- 120



འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
པོར་ སྐྱེས་ པའི་ ལུས་ པོ་ སྒྱུར་ ཞིང་ འཁྱོག བཀྲག་ མདངས་ ཉམས། ལུས་ ཀྱི་ སྟོབས་ ཤོར།
སེམས་ཀྱི་དཔའ་ཞུམ། ལང་ཚོ་རྒུད་པས་སྐྱུག་བྲོ་ཞིང་རྩེ་རྒྱུས་གསལ། མིག་འགྲིབ། རྣ་བ་
འོན། མཁུར་ཚོའི་ཁྲག་སྐམ་སྐྲ་དཀར་ཞིང་གཉེར་མ་མང་། སོ་རྣམས་བུད་ཅིང་ཁ་ལྕེ་ལྡིབ།
བཞིན་ནག་ཅིང་རུས་པ་འབུར། སྐེ་རྩ་འཁྲེང་། རྐང་ལག་ལ་སྦོམ་ཕྲ་ཆེ་ཞིང་ལངས་ན་རྐང་
གྲོགས་ལག་པས་བྱེད་དགོས། སྡོད་ཚེ་ས་ལ་རྡེབ། རྒྱུན་དུ་ཁ་ནས་བཤུས་འདེབས་ཤིང་ཨ་མ་
འབོད། མཚན་མོ་གཉིད་ཡེར། ནམ་ལངས་དུས་མེད་དེ། ཉིན་པར་ཡང་བྱིང་རྨུགས་ཚ་
གྲུང་གི་རྐྱེན་མི་བཟོད་དོ། ། བདེ་བར་བསྡད་ཀྱང་ལྷུ་ཚིགས་ཁོལ་བུར་ན། ཁ་ཟས་ཀྱི་བྲོ་བ་མི་
ཤེས་ཁོང་དུ་སོང་བ་མི་འཇུ། སྐོམ་ལྟོགས་མི་སྙོམས། བཤད་ཀྱང་མི་ཉན། ཐམས་ཅད་ཀྱིས་
བརྙས་ཤིང༌། ཟས་དང་གོས་ངན་པ་ལས་མི་སྟེར། ཕུང་རྒན་འཆི་མེད་སོགས་མིང་སྣ་ཚོགས་
འདོགས། བསགས་པའི་ནོར་ལ་རང་མི་དབང་། བུ་དང་མནའ་མ་དགྲ་རུ་སྡང་། མྱུར་དུ་
མ་ཤི་ན་གདོས་དང་མཚང་དུ་འགྱུར། རང་ཡང་ལྕེབས་སྙིང་འདོད་ཅིང་ལྕེབས་མི་ནུས། ཡིད་
ལ་དོན་ཡོད་ པ་ བསམ་ཀྱང་མི་དྲན། དོན་མེད་ སྣ་ཚོགས་དྲན། བསམ་པ་གཞན་དང་མི་
མཐུན། གོས་ནི་སྲབ་ན་མི་དྲོས། འཐུག་ན་མི་ཐེག འདོད་པའི་ཡོན་ཏན་ལ་སྤྱད་པར་
འདོད་ཀྱང་སྤྱོད་མི་ནུས། ཡིད་ལ་མ་བབས་པ་གཞན་ལ་ བ ཤད། ངུ་ཞིང་ སྡུག་བསྔལ་ལ་
སངས་དུས་མེད་པ་སོགས་རྒས་པའི་སྡུག་བསྔལ་ཡང་བསམ་གྱིས་མི་ཁྱབ་བོ། ། གསུམ་པ་ན་བའི་
སྡུག་བསྔལ་ནི། ལུས་ཀྱི་འབྱུང་བ་ཆ་མ་སྙོམས་པའི་སྟབས་ཀྱིས་ནད་རླུང་དང་མཁྲིས་པ་བད་
ཀན་འདུས་པ་སོགས་དང༌། རིམས་ཡམས་འབྲུམ་པ་རྒྱུ་གཟེར་གག་ལྷོག་གཅོང་ནད་མཛེ་ནད་
གཟའ་ནད་རྒྱལ་པོའི་ནད་ལ་སོགས་པའི་ནད་ཚན་པོ་ཆེས་བཏབ་ན་ཟུག་གཟེར་མི་བཟོད། སོ་
དང་མཆུ་སོགས་ལ་དྲེག་པ་ཆགས། མིག་ཕུགས་སུ་ལྡིབ་ཅིང་སྤུ་གཟེངས། འཁུན་ཞིང་སྐད་
ངན་འདོན་ཞིང་ཚིག་པ་ཟ། གཟི་མདངས་ཉམས། ཟས་ཟོས་ཀྱང་བྲོ་བ་མི་ཤེས། ལུས་ཀྱི་
ཟུངས་ཟད་གདན་ལ་འབྱར་ནས་ལྡང་བ་དང་འགྲོ་བ་སོགས་བྱེད་མི་ནུས། དྲན་པ་མི་གསལ།
གདན་འཇམ་པོ་ཡང་རྡོ་བས་ཀྱང་གྲང་ཞིང་སྔས་བདེ་མོར་བྱས་ཀྱང་ཤིང་ལྟར་རེངས། གོས་
འཇམ་པོ་གྱོན་ཡང་ཚེར་མ་ལྟར་རྩུབ། བསྙལ་ན་ཡར་ལ་སློང་ཟེར་བསླང་ན་སྙོལ་ཟེར། ཉིན་
མོ་ཉི་མ་ནུབ་དུས་མེད། མཚན་མོ་ནམ་ལ་ལངས་དུས་མེད། གཉིད་ཡེར། ལུས་རྔུལ་ཁ་
སྐོམ། ཡི་ག་ཆད། ནན་གྱིས་ཟོས་ཀྱང་དེ་མ་ཐག་སྐྱུགས། སྨན་དང་དཔྱད་མི་འཕྲོད་པར་
གནོད་པའི་རྒྱུར་འགྱུར། ཟ་ཚོད་འཐུང་ཚོད་རྣམས་སྨན་པས་འཛིན། གཉིད་བསྲུངས་ཤིང་
གཉེན་ཚན་གྱིས་མཐའ་བསྐོར་ཀྱང་སྡུག་བསྔལ་ལ་སྤོར་ཚུལ་མེད་པར་རང་ཉིད་གཅིག་པུས་མྱོང་།
གཏར་བསྲེག་དང་སྨན་དཔྱད་རྩུབ་མོ་བྱས་ཀྱང་བཟོད་དགོས། བན་བོན་གྱིས་འདྲེ་བཅོས་དང་
– 121 —



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རིམ་གྲོ་བྱས་ཀྱང་ཕན་པ་མེད། ཁྱིམ་གྱི་ཟས་ནོར་འཛད། ལུས་ཀྱི་ཤ་ཁྲག་འཛད། ཚེ་དང་
བསོད་ནམས་འཛད་ པ་སོགས་སྡུག་བསྔལ་བསམ་གྱིས་མི་ཁྱབ་པ་མྱོང་དགོས། བཞི་བ་འཆི་
བའི་སྡུག་བསྔལ་ལ་ཡང་། ཞག་རེ་སོང་ཡང་ཇེ་ཐུར་སོང་ནས་སྨན་གྱིས་མི་ཕན། འཆི་རྟགས་
སུ་སོ་དང་གདོང་ལ་དྲེག་པ་ཆགས། རྐང་ལག་བརྐྱང་བསྐུམ་བྱེད། སྣ་ཞོམ། ལུས་ལ་གཤིན་
བྲོ། མོ་བོན་དང་སྨན་པས་བོར། ཉེ་དུ་སོགས་ཀྱིས་འཆི་བར་ཐག་བཅད་ནས་ཤི་དགེ་དུར་
འདེབས་ཀྱི་ཤོམ་ར་བྱེད། མཆུ་བཛེས་དབུགས་བརྩེགས། ཡིད་གཏིང་ནས་མི་དགའ་བ་དང་།
སྔར་བྱས་ཀྱི་ལས་ངན་ལ་འགྱོད་ཅིང་འཇིགས། གནས་ལུས་ལོངས་སྤྱོད་གཉེན་བཤེས་གཡོག་
འཁོར་བུ་དང་ཆུང་མ་དཔེ་ཆ་སོགས་ལ་ཞེན་ཆགས་དྲག་པོས་འཁྲེང་བཞིན་འཇིག་རྟེན་ཕ་རོལ་ལ་
མི་འདོད་བཞིན་དུ་འགྲོ་དུས་མིག་གིས་རིག་རིག་ཉེ་དུ་རྣམས་ལ་བལྟ་ཞིང་མགོ་འདི་ཡར་ལ་ཁྱོག་
དང་ངས་ཁ་ཆེམས་ཚིག་འགའ་བརྗོད་ཟེར། ཁ་ལྕེ་སྦྱང་བའི་སྐོམ་མ་བཏུང་བར་གཏམ་སྨྲ་མི་
ནུས། ཚིག་རེ་རེ་ཙམ་གྱི་བར་ལ་དབུགས་འགའ་རེ་བླངས་ནས་སྨྲ། མིག་མདོག་སྔོ་ཞིང་མིག་
ཆུ་ཕྲོམ་ཕྲོམ་དུ་འབབ། ལྕེ་གཞོང་ནག ལུས་ལྕི། གྲང་ཤུམ་བྱེད། ཁ་ཆུ་དང་སྣ་ཆུ་འཛག
བཤང་ལྕི་སོགས་གནས་སུ་སྐྱོལ་མི་ནུས་པར་མལ་དུ་འཆོར། ས་ཆུ་མེ་རླུང་སོགས་འབྱུང་བ་ཐིམ་
པའི་རྟགས་སུ་ཤེས་པ་བྱིང༌། རིག་པ་འཁྲུལ་ནས་ཁ་འཆལ་ལབ་བརྡོལ་དུ་སྨྲ། དབུགས་ནི་
ཁར་འཚངས། ཁ་སྣ་གྲེ་ཕུག་བསྐམས། དབུགས་ནི་ཕྱི་རུ་འདོན། ནང་དུ་མནན་ཀྱང་མི་
ནོན། སྨན་པའི་རྒྱལ་པོ་དངོས་སུ་བྱོན་ཀྱང་མི་ཕན་པའི་དུས་སུ་འཇིགས་སྐྲག་ཆེན་པོས་མདུན་
ནས་བསུས། ཕྱི་ནང་དུ་རྒྱུ་བའི་དབུགས་རྒྱུན་ཆད། རྒྱུས་མེད་པའི་ས་ཕྱོགས་ཉམ་ང་བར་
འགྲོ་དུས། ཚེ་འདིའི་བུ་དང་བུ་མོ་འཁོར་ལོངས་སྤྱོད་ཐ་ན་རང་གི་ལུས་ཀྱང་བཞག་ནས་འགྲོ་
དུས་ལས་དཀར་ནག་གི་རྗེས་སུ་འབྲང་ནས་འགྲོ་བའི་དུས་སུ་བར་དོའི་སྡུག་བསྔལ་དཔག་ཏུ་མེད་
པ་མྱོང་དགོས། ཤུལ་ན་ཡོད་པའི་ཉེ་དུ་རྣམས་ཀྱིས་ཀྱང་ཤི་བོའི་དགེ་རྩ་ཆོས་ལ་བསྟུན་ནས་ཁོ་
ལ་ཕན་ཐོགས་ངེས་སུ་མི་བྱེད། འཇིག་རྟེན་དང་བསྟན་ནས་རང་ལ་མི་ཁ་མི་ཡོང་བ་ཞིག་བྱེད།
དེ་ལྟར་སྐྱེ་རྒ་ན་འཆིའི་སྡུག་བསྔལ་དེ་རང་ལ་ངེས་པར་འབྱུང་བས་ཇི་ལྟར་བཟོད་སྙམ་དུ་བསམ་
པར་བྱའོ། །
ལྔ་པ་ལྷ་མིན་གྱི་སྡུག་བསྔལ་ཡང་འཕེན་བྱེད་མི་དགེ་བས་འཕངས་པའི་ལུས་རྟེན་དེ་གྲུབ་པ་
ཙམ་ནས་ཕྲག་དོག་གི་འདུ་ཤེས་རགས་པས། རང་རང་གི་གནས་རིས་རྩོད་ཅིང་འཆི་བ་དང་
ཕན་ཚུན་ཁ་སྨྲ་དང༌། འཐབ་རྩོད་འབའ་ཞིག་གིས་ལུས་སེམས་འཁྲུགས་པས་རྒྱུན་དུ་མནར་
བའི་སྟེང་དུ། ལྷ་ལ་ལོངས་སྤྱོད་ཕུན་སུམ་ཚོགས་པ་དང་། དཔག་བསམ་གྱི་ཤིང་གི་འབྲས་བུ་
ལྷ་རྣམས་ཀྱིས་སྤྱོད་པ་དང་ལྷའི་བདུད་རྩི་དང་ལྷ་མོ་ལ་རྩོད་པ་བྱེད་པའི་ཕྱིར་དུ་ལུས་ལ་གོ་གྱོན།
- 122



is
to
it
འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
ལག་ཏུ་མཚོན་ཐོགས་ཏེ། ཁ་ནས་རྒྱོབ་སོད་ཟེར་ཞིང་རྒྱུན་དུ་འཐབ་རྩོད་ཁོ་ན་བྱེད་པ་དང༌།
སྔོན་གྱི་བསོད་ནམས་ཀྱི་ཁྱད་པར་གྱིས་ལྷ་རྣམས་མཐོ་བས་ལུས་ཀྱི་གནད་དུ་མི་འཕོག ལྷ་མིན་
རྣམས་དམའ་བས་ལུས་ཀྱི་གནད་དུ་ཕོག་སྟེ་འཆི་བའི་སྡུག་བསྔལ། ལ་ལ་རྨས་པ་དང་། ཡན་
ལག་བཅད་ པ་ དང༌། གཡུལ་ ཉེས་པ་དང་མེ་ལ་བསྲེགས་པ་དང་། ཆུ་ལ་བསྐྱུར་བ་དང༌།
མགོ་འབྲེག་པ། སྙིང་དང་ནང་རོལ་འདོན་པ་སོགས་ཉིན་མཚན་ཀུན་ཏུ་འཐབ་ཅིང་རྩོད་པའི་
སྡུག་བསྔལ་དཔག་ཏུ་མེད་དོ། །
དྲུག་པ་ལྷའི་སྡུག་བསྔལ་ནི། རྒྱལ་ཆེན་རིགས་བཞི་ནས་གཞན་འཕྲུལ་དབང་བྱེད་ཀྱི་བར་
འདོད་ལྷ་རྣམས་ནི་རེ་ཞིག་བདེ་བ་ལྟར་སྣང་ཡང་། འོག་མ་གཉིས་ལ་འཐབ་རྩོད་ཀྱི་སྡུག་བསྔལ་
ཡང་ཡོད་དོ། ། གནས་གཞན་དུ་སྤྱུགས་པ་དང༌། འབྱོར་དབུལ་དང་ཆེ་བས་ཆུང་བ་ཟིལ་གྱིས་
གནོན་པའི་ སྡུག་བསྔལ་དང༌། སྤྱི་མཐུན་དུ་འཆི་བའི་ལྟས་ལ་རང་སྐྱེས་པའི་དུས་ སུ་བསོད་
ནམས་ལས་གྲུབ་པའི་དཔག་བསམ་གྱི་ཤིང་ཞིག་ཡོད་པ་ཆག ཁྲུས་ཀྱི་རྫིང་བུ་བསྐམས། མེ་
ཏོག་གི་ཚལ་སད་ཀྱིས་ཁྱེར། མ་རྨོས་པའི་ལོ་ཏོག་ཡལ། ཅང་ཤེས་ཀྱི་རྟ་དང་འདོད་འཇོའི་བ་
གཉིས་ཤི། ལུས་ཀྱི་འོད་ཉམས། དྲི་མི་ཞིམ་པ་བྲོ། མེ་ཏོག་གི་ཕྲེང་བ་ཡང་རྙིང་། མཆན་
ཁུང་ གཉིས་ རུལ། གཞལ་ཡས་ཁང་ གི་ འོད་ ཤོར། ལྷ་ མོ་ སོགས་ གྲོགས་རྣམས་ ཀྱིས་ བོར།
རང་འཆི་བའི་ལྟས་སུ་ཤེས། མྱུར་དུ་ངན་སོང་ལ་ལྷུང་ནས་སྡུག་བསྔལ་དཔག་མེད་མྱོང་དགོས་
པ་མངོན་ཤེས་ཀྱིས་ཤེས་ནས་ཉ་བྱེ་ཚན་ལ་ལྷུང་བ་ལྟ་བུའི་སྡུག་བསྔལ་ལྷའི་ཞག་བདུན་ལ་མྱོང་
དགོས། རྒྱལ་ཆེན་རིགས་བཞི་པ་ཡིན་ན་མི་ལོ་སུམ་བརྒྱ་དང་ལྔ་བཅུ་ལ་སྡུག་བསྔལ་མྱོང་དགོས།
སུམ་ཅུ་རྩ་གསུམ་པ་མི་ལོ་བདུན་བརྒྱ། མཚེ་མ་སྟོང་བཞི་བརྒྱ། དགའ་ལྡན་ཉིས་སྟོང་བརྒྱད་
བརྒྱ། འཕྲུལ་དགའ་ལྔ་སྟོང་དྲུག་བརྒྱ། གཞན་འཕྲུལ་དབང་བྱེད་ཁྲི་དང་སྟོང་ཉིས་བརྒྱ་ཙམ་
ལ་སྡུག་བསྔལ་དཔག་ཏུ་མེད་པ་མྱོང་དགོས་པས་ལྷ་འཕོ་ལྟུང་གི་སྡུག་བསྔལ་ཡང་བསམ་གྱིས་མི་
ཁྱབ། གཟུགས་ཁམས་དང་གཟུགས་མེད་གཉིས་ཏིང་ངེ་འཛིན་གྱི་སྟོབས་ཀྱིས་རེ་ཞིག་བདེ་ཡང་
འདུ་བྱེད་སྡུག་བསྔལ་གྱི་འཆིང་བ་ལས་མ་གྲོལ་པས་བྱ་ནམ་མཁའ་ལ་འཕུར་བ་ས་ལ་འབབ་དགོས་
པ་ ལྟར་ ཕྱིར་ཡང་འོག་དུ་ལྷུང་ནས་ རྒྱུན་མར་འཁོར་ བའི་ སྡུག་བསྔལ་མྱོང་ དགོས་ པའི་ཚུལ།
བཤེས་སྤྲིངས་ལས། ལྷ་ཡུལ་འདོད་བདེ་ཤིན་ཏུ་ཆེན་པོ་དང་། ། ཚངས་ཉིད་ཆགས་བྲལ་བདེ་
བ་ཐོབ་ནས་སླར། ། མནར་མེད་མེ་ཡི་བུད་ཤིང་གྱུར་པ་ཡི། ། སྡུག་བསྔལ་རྒྱུན་མི་འཆད་པ་
བརྟེན་འཚལ་ལོ། ། ཞེས་སོ། །
ཁམས་གསུམ་འཁོར་བའི་གནས་འདི་ན་མཐོ་དམན་གང་དུ་སྐྱེས་ཀྱང་ཟུག་གཟེར་རྒྱུན་མི་
འཆད་པའི་ནད་པ་ལྟར་བདེ་བའི་གོ་སྐབས་སྐད་ཅིག་ཀྱང་མི་འདུག་པས་ན་ནག་ཅན་བཙོན་དོང་
– 123 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
ནས་བྲོས་པ་ལྟར་ད་རེས་འདི་ལས་ཐར་ཐབས་ཤིག་བྱ་སྙམ་དུ་འཁོར་བ་ལ་མེ་འོབས་དང་བཙོན་
དོང་ལྟར་སྙིང་ནས་སྐྱོ་བ་སྐྱེ་དགོས་ཏེ། སློབ་དཔོན་ཆེ་ན་པོས། འཇིག་རྟེན་བྱ་བ་བརྩོན་ཡང་
ཟིན་པ་མེད། །ཆོས་ལ་འབད་ན་ལས་ཐམས་ཅད་མྱུར་དུ་ཟིན། །འཁོར་བའི་བྱ་བ་ལེགས་ཀྱང་
ཐ་མར་འཕུང༌། ། དམ་ཆོས་སྤྱད་པའི་འབྲས་བུ་ཉམས་མི་སྲིད། ། ལས་ཉོན་བག་ཆགས་ཐོག་
མ་མེད་དུས་ནས། །གོམས་ཤིང་རྒྱུད་ལ་བར་མེད་གསོག་པ་སྟེ། །དེ་ཡི་དབང་གིས་འཁྲུལ་སྣང་
འཁོར་བར་འཁྱམས། ། འདི་ཙམ་དུས་ན་ཐར་ཞེས་ཚད་བཟུང་མེད། ། འཆི་བའི་ཚེ་ན་དྲན་
ཡང་རབ་དུ་འཕྱིས། ། མགོ་བོ་ཆད་ལ་སྨན་གྱིས་ཕན་མེད་བཞིན། ། དེ་ཕྱིར་འཁོར་བའི་སྡུག་
བསྔལ་ཡོངས་ཤེས་ནས། ། ཞི་བའི་ལམ་ལ་ཡང་དག་འཛེག་པའི་ཕྱིར། །བྱམས་དང་སྙིང་རྗེས་
འགྲོ་ཀུན་རྗེས་སྐྱོང་ཞིང་། ། སྟོང་ཉིད་སྙིང་རྗེ་ཟུང་འཇུག་སྒོམ་པར་མཛོད། ། ཅེས་དང་།
གྲུབ་ཆེན་མེ་ལོང་གི་ཞལ་ནས། འཁོར་བའི་སྡུག་བསྔལ་སོམས་མཛོད་ལ། །འབུངས་གསུམ་
དམ་པའི་ཆོས་ལ་ཐོན། ། མི་ལུས་དོན་ལྡན་འོང་སྟེ་མཆི། ། ཞེས་གསུངས་སོ། ། དྲན་པ་ཉེར་
བཞག་ལས། སེམས་ཅན་དམྱལ་བ་དམྱལ་མེས་ཉམས། ། དུད་འགྲོ་གཅིག་ལ་གཅིག་ཟོས་
ཉམས། །ཡི་དྭགས་བཀྲེས་ཤིང་སྐོམ་པས་ཉམས། །མི་རྣམས་འཚོ་བ་ཐུང་བས་ཉམས། །ལྷ་
མིན་འཐབ་ཅིང་རྩོད་པས་ཉམས། །ལྷ་རྣམས་བག་མེད་པ་ཡིས་ཉམས། །འཁོར་བ་ཁབ་ཀྱི་རྩེ་
ཙམ་ན། །བདེ་བ་ནམ་ཡང་ཡོད་མ་ཡིན། །ཞེས་གསུངས་པ་བཞིན་འཁོར་བའི་གནས་གང་དུ་
སྐྱེས་ཀྱང་སྡུག་བསྔལ་གྱི་གནས། སུ་དང་འགྲོགས་ཀྱང་སྡུག་བསྔལ་གྱི་གྲོགས། ཅི་ལ་ལོངས་
སྤྱད་ཀྱང་སྡུག་བསྔལ་གྱི་རང་བཞིན་ལས་མ་འདས། སྡུག་བསྔལ་ཐོས་ཤིང་བསམ་པ་ཙམ་གྱིས་
ཀྱང་སྙིང་རླུང་ལྡང་བས་སྡུག་བསྔལ་ཐོག་ཏུ་བབས་ན་ཇི་ལྟར་བཟོད་སྙམ་དུ་བསམ། དེ་ལྟ་བུའི་
འཁོར་བའི་སྡུག་བསྔལ་ཕྱིའི་འབྱུང་བ་ཙམ་དུ་མ་ཟད། སྔར་ཡང་དཔག་ཏུ་མེད་པ་མྱོངས་ཏེ།
དམྱལ་བར་ཁྲོ་ཆུ་འཐུང་པ་ཡང་རྒྱ་མཚོ་ལས་ལྷག ཁྱི་ཕག་ཏུ་གྱུར་ནས་མི་གཙང་བ་ཟོས་པ་ཡང་
རི་རབ་ལས་ཆེ། གྲོགས་དག་ཤི་བའི་མྱ་ངན་ལ་ངུས་པའི་མཆི་མ་བསགས་ན་རྒྱ་མཚོ་ཙམ་ཡོད།
ཕན་ཚུན་འཐབ་པའི་རང་གི་མགོ་བཅད་པ་རྣམས་སྤུངས་ན་ཚངས་པའི་འཇིག་རྟེན་ལས་ཀྱང་
མཐོ། སེམས་ཅན་གྱི་ལུས་ལ་འདི་མ་བླང་བྱ་བ་མེད། སེམས་ཅན་གྱི་རིགས་གཅིག་དཔེར་ན་
སྦྲུལ་ལྟ་བུའི་ལུས་བླངས་པའི་རུས་པ་མ་ཉམས་པར་བསགས་ན་རི་རབ་ལས་ཀྱང་མཐོ། སེམས་
ཅན་འདི་བདག་གི་དགྲར་མ་གྱུར་པ་དང་གཉེན་དུ་མ་གྱུར་པ་མེད། ལུས་ངན་པ་དེ་ཙམ་བླངས་
པ་ཙམ་དུ་མ་ཟད། ལྷ་དབང་བརྒྱ་བྱིན་དང་ཚངས་པ་སོགས་སུ་གྱུར་ནས། སླར་ཡང་ས་སྟེང་
འདིར་ལྷུང་བ་དང་། འཁོར་ལོས་སྒྱུར་བའི་རྒྱལ་པོར་གྱུར་ནས་མིའི་ཡང་བྲན་དུ་གྱུར་པ་དང༌།
ལྷའི་བུ་མོ་བརྒྱ་སྟོང་དང་ལྷན་དུ་འདོད་པ་ཡུན་རིང་པོར་སྤྱད་ནས་དམྱལ་བར་བཙོ་བསྲེགས་མྱོང་
– 124
(WE) WAR



འཁོར་བའི་ཉེས་དམིགས་ཀྱི་ཁྲིད་ཡིག་ངེས་འབྱུང་སྐྱོ་ཤས་བཞུགས།
བ་དང་། ཉི་མ་དང་ཟླ་བར་གྱུར་ནས་རང་འོད་ཀྱིས་འཇིག་རྟེན་ཐམས་ཅད་གསལ་བར་བྱས་
ནས་སླར་ཡང་མུན་པའི་གླིང་དུ་ལག་པ་བརྐྱངས་པའང་མི་མཐོང་བར་གྱུར་པ་དང༌། འཁོར་
བའི་གནས་འདི་ནས་མ་སྐྱེས་བྱ་བ་དང༌། འཁོར་བའི་ཕུན་ཚོགས་ལ་འདི་མ་སྤྱད་བྱ་བ་དང་།
འཁོར་བའི་སྡུག་བསྔལ་འདི་མ་མྱོང་བྱ་བ་མེད་པས། ད་ནས་འཁོར་བའི་ཕུན་ཚོགས་ལ་དུག་
སྦུལ་གྱི་ཚང་ངམ། ངན་སྐྱུགས་ཀྱི་ཕུང་བོ་ལྟར་མ་མཐོང་གི་བར་དུ་ཡང་དང་ཡང་དུ་བསམ་
ཞིང༌། ཐོག་མར་རང་ཉིད་འཁོར་བ་ལས་ཐར་འདོད་ཀྱི་བློ་སྐྱེ་བ་གལ་ཆེ། དེ་མ་སྐྱེས་པར་
གཞན་ཕན་བྱང་ཆུབ་ཀྱི་སེམས་དང་བསྐྱེད་རྫོགས་སོགས་ཉམས་སུ་ལེན་པ་སྐད་བྱས་ཀྱང་རྒྱུད་ལ་
སྐྱེ་དཀའ་ཞིང་ཚེ་འདི་ཤ་སྟག་ཏུ་འགྲོ། ལམ་སྔོན་མ་ཉམས་སུ་མ་ལོན་པར་ཕྱི་མ་ལ་འབད་པ་
བྱས་པ་ཁུ་ཚུར་ལྟ་བུའི་རྡོ་མི་ཐུབ་པར་ཕ་བོང་ལ་འཇུས་པ་དང་འདྲ་བས། སྡུག་བསྔལ་རྒྱུན་
ཆད་མེད་པར་འགལ་མེའི་འཁོར་ལོ་ལྟ་བུའི་འཁོར་བ་ལས་ངེས་པར་འབྱུང་འདོད་ཀྱི་བློ་བཅོས་མ་
མ་ཡིན་པ་ཞིག་མ་སྐྱེས་ཀྱི་བར་དུ་བསྒོམ་པར་བྱའོ། ། བར་སྐབས་སུ་ཕྱིའི་སྣང་བ་ཐམས་ཅད་
དང༌། ཁྱད་པར་སྡུག་བསྔལ་གྱིས་གདུངས་པ་ཐམས་ཅད་དང་། ཁྱབ་པ་འདུ་བྱེད་ཀྱི་སྡུག་
བསྔལ་ལ་སྤྱོད་པའི་ཕྱུག་པོ་དང་རྒྱལ་པོ་ལྟ་བུ་དཔེ་རུ་གོ་བར་གྱིས་ལ་འཁོར་བའི་ཉེས་དམིགས་
རྒྱུན་དུ་དྲན་པར་མཛོད་ཅིག།
སྨྲས་པ། ཡུན་རིང་མི་བཟད་སྲིད་པའི་བཙོན་དོང་འདིར། ། ཆགས་སོགས་ཉོན་མོངས་
ཞགས་པས་དམ་བཅིངས་ནས། ། སྡུག་བསྔལ་གསུམ་གྱིས་མནར་བའི་ངང་ཚུལ་ལ། ། བློ་ལྡན་
སུ་ཞིག་སྙིང་ནས་མི་སྐྱོའམ། །འཁོར་བའི་ཕུན་ཚོགས་ལན་ཚྭའི་ཆུ་བོ་ལ། །སྤྱོད་ཀུན་མི་གཙང་
འདམ་གྱི་སྦྲང་བུ་འདྲ། ། དེ་ཕྱིར་དུས་གསུམ་ལུས་དང་སྤྱོད་ཚུལ་ལ། ། སོམས་དང་ཐར་བའི་
དགའ་ཚལ་སྙོག་རེ་རན། །
ཞེས་པ་འདི་ནི་སྐལ་ལྡན་གྱི་སློབ་མ་རིག་འཛིན་དབང་ཕྱུག་གིས་ ལྷ་རྫས་བཅས་བསྐུལ་ངོར། ངག་
དབང་ཡོན་ཏན་ནམ་ཆོས་དབྱིངས་སྟོབས་ལྡན་རྡོ་རྗེས་གཡང་སྟེང་དོན་གཉིས་ལྷུན་འགྲུབ་ནས་རང་ལོ་ཉེར་
ལྔའི་ས་ག་ཟླ་བའི་ཚེས་ལ་སྦྱར་བའོ། །
— 125 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
༄༅། །འོད་གསལ་རྫོགས་པ་ཆེན་པོ་ལས།
སྐྱབས་འགྲོའི་ཁྲིད་ཡིག་འཇིགས་པ་ཀུན་སེལ་བཞུགས་སོ། །
༄༅། ། བླ་མ་་ དང་པདྨ་ཉི་མ་འོད་ཟེར་དབྱེར་མ་མཆིས་པའི་ཞབས་ལ་གུས་པས་ཕྱག་
འཚལ་ལོ། ། འདིར་འོད་གསལ་རྫོགས་པ་ཆེན་པོའི་ཐུན་མོང་གི་སྔོན་འགྲོའི་སྐོར་ལས་སྐྱབས་སུ་
འགྲོ་བའི་ཁྲིད་ཀྱི་རིམ་པ་ལ་ཡང་ཁྱད་པར་དང་། དབྱེ་བ། དམིགས་རིམ། སྐྱབས་སུ་འགྲོ་
ཚུལ། ཕན་ཡོན་དང༌། བསླབ་བྱ། སྐྱབས་འགྲོ་ལ་བརྟེན་ནས་བསགས་སྦྱང་གཞན་བྱེད་
ཚུལ་དང་བདུན་ལས། །
དང་ པོ་ཁྱད་པར་ལ་ ཡང་ གསུམ། དང་པོ་ནི། ངན་ སོང་གསུམ་གྱི་ སྡུག་ བསྔལ་ལ་
འཇིགས་ནས་བདེ་འགྲོ་ལྷ་མིའི་བདེ་བ་ཙམ་དོན་དུ་གཉེར་བའི་ཕྱིར་དཀོན་མཆོག་གསུམ་ལ་
སྐྱབས་སུ་འགྲོ་བ་ནི་སྐྱེས་བུ་ཆུང་ངུ་ཞེས་བྱ་སྟེ། འབྲས་བུ་གནས་སྐབས་ཀྱི་བདེ་བ་ཙམ་དོན་དུ་
གཉེར་ བ་ལས་གཞན་མེད་པའི་ཕྱིར་རོ། ། འཁོར་བའི་སྡུག་བསྔལ་མཐའ་དག་ལ་སྐྲག་ནས།
རང་ཉིད་གཅིག་པུ་ཞི་བདེ་ཙམ་དོན་དུ་གཉེར་བའི་ཕྱིར་དཀོན་མཆོག་ལ་སྐྱབས་སུ་འགྲོ་བ་ནི་སྐྱེས་
བུ་འབྲིང་བོ་ཞེས་བྱ་སྟེ། འཁོར་བ་ལས་རང་ཉིད་ཐར་ཙམ་པའི་འབྲས་བུ་ལ་དམིགས་པའི་ཕྱིར་
རོ། ། མཐའ་མེད་སེམས་ཅན་རྣམས་ཀྱི་སྡུག་བསྔལ་མཐོང་ནས་དེ་དག་རྣམས་སངས་རྒྱས་ཀྱི་གོ་
འཕང་ལ་འགོད་པའི་ཕྱིར་དཀོན་མཆོག་གསུམ་ལ་སྐྱབས་སུ་འགྲོ་བ་ནི་སྐྱེས་བུ་ཆེན་པོ་ཞེས་བྱ་སྟེ།
སེམས་ཅན་ཐམས་ཅད་ཀྱི་དོན་དུ་སངས་རྒྱས་འདོད་པ་ལ་དམིགས་པའི་ཕྱིར་རོ། ། དེའི་ཕྱིར་
སྐྱེས་བུ་ཆུང་ངུ་དང་འབྲིང་གི་ཆ་ལས་ལོག་སྟེ། སེམས་ཅན་ཐམས་ཅད་ཀྱི་དོན་དུ་སྐྱེས་བུ་ཆེན་
པོའི་རྗེས་སུ་སློབ་པ་ལ་འདི་ལྟར་བསམ་སྟེ། རང་ལ་འཇིགས་སྐྲག་གང་ཡང་མེད་ཅིང་རང་
དབང་ཐོབ་པར་ཡོད་ན། གང་ལའང་སྐྱབས་སུ་འཚོལ་མི་དགོས་ནའང་། རང་ཅག་རྣམས་དེ་
ལྟར་ མ་ཡིན་ཏེ། ཚེ་འཁོར་བ་ཐོག་མ་མེད་པ་ནས་མ་རིག་པའི་མུན་པ་འཐིབ་པོས་ནོན་ཏེ།
འཇིགས་རུང་འཁོར་བའི་བཙོན་དོང་དུ་ལྷུང་། སྒོ་གསུམ་འདོད་པའི་ཞགས་པས་ནི་བཅིངས།
བདག་ཏུ་འཛིན་པའི་ལྕགས་སྒྲོག་གིས་བསྡམས། ལས་ཉོན་གྱི་མཚོན་ཆས་ནི་བསྣུན། རྒན་
དང་འབྱོར་རྒུད་ཀྱི་ཆད་པས་ནི་གཅོད། མཐར་འཆི་བདག་གི་ཁྲིམས་རར་དབང་མེད་དུ་ཁྲིད་
ནས་ངན་སོང་གི་གཤེད་མ་ལ་གཏོད་པར་འདུག་པ་འདི་ལས་བདག་གཞན་སེམས་ཅན་ཐམས་
ཁ 126 —
Zz ir ir ir io



སྐྱབས་འགྲོའི་ཁྲིད་ཡིག་འཇིགས་པ་ཀུན་སེལ་བཞུགས།
ཅད་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་སྐྱོབ་པར་ནུས་པ་ནི། དཀོན་མཆོག་རིན་པོ་
ཆེ་རྣམ་པ་གསུམ་ཁོ་ན་ཡིན་པ་ལ་ཡིན་པར་ཤེས་པའི་ངེས་ཤེས་དང་། སེམས་ཅན་ཐམས་ཅད་
ཀྱི་དོན་དུ་འཁོར་བ་སྡུག་བསྔལ་གྱི་རྒྱ་མཚོ་ལས་ཐར་འདོད་ཀྱི་བློ་སྐྱེ་བ་གཉིས་ནི་སྐྱབས་འགྲོའི་རྒྱུ་
ཡིན་ནོ། ། དེའི་མཐུན་དཔེ་ནི། ཆར་གྱིས་འཇིགས་ཏེ་བྲག་ཁུང་ལ་སྐྱབས་སུ་འགྲོ་བ་དང་།
མཚོན་གྱིས་འཇིགས་ཏེ་གོ་ཁྲབ་ལ་སྐྱབས་སུ་འགྲོ་བ་དང་། དགྲ་མ་རུང་བ་ལ་འཇིགས་ནས་རྒྱབ་
དཔུང་བཙན་པོ་ལ་སྐྱབས་སུ་སོང་ན་དེ་ལས་ཐར་ངེས་པའི་བསམ་པ་དང་འདྲའོ། །
གཉིས་པ་སྐྱབས་འགྲོའི་དབྱེ་བ་ལ། ཡང་གཉིས་ལས། དང་པོ་སྐྱབས་མ་ཡིན་པ་ནི།
སོ་སོ་སྐྱེ་བོ་ཕལ་ཆེར་གྱིས་ཡུལ་ལྷ་དང་གཞི་བདག་སོགས་མི་མ་ཡིན་ལ་སྐྱབས་སུ་འགྲོ་བ་དང༌།
ཕྱི་རོལ་མུ་སྟེགས་པ་རྣམས་ཀྱིས་ཚངས་པ་དང་དབང་ཕྱུག་ཁྱབ་འཇུག་སོགས་འཇིག་རྟེན་པའི་ལྷ་
མཐུ་བོ་ཆེ་ལ་སྐྱབས་སུ་འགྲོ་བ། དེ་དག་རྣམས་ཀྱིས་གནས་སྐབས་ཀྱི་སྡུག་བསྔལ་ཅུང་ཟད་སྐྱོབ་
ནུས་པ་མ་གཏོགས་འཁོར་བའི་སྡུག་བསྔལ་ལས་སྐྱོབ་མི་ནུས་ཏེ་རང་ཉིད་ཀྱང་ཡོངས་སུ་མ་ཐར་
བའི་ཕྱིར་རོ། །གཉིས་པ་སྐྱབས་དམ་པ་ནི་དཀོན་མཆོག་གསུམ་ཡིན་ཏེ། སྐྱབས་འགྲོ་བདུན་
ཅུ་བ་ལས། སངས་རྒྱས་ཆོས་དང་དགེ་འདུན་ནི། ། ཐར་བ་འདོད་པ་རྣམས་ཀྱི་སྐྱབས། །
ཞེས་དང་། སློབ་དཔོན་ཆེན་པོས། འཁོར་བའི་དཔོན་འདི་ཇི་ལྟར་བཟང་ཡང་བ། །
སྐྱབས་གནས་དཀོན་མཆོག་གསུམ་ལ་བསླུ་བ་མེད། །ཅེས་གསུངས་པས། གང་ལ་སྐྱབས་ན་
འཇིགས་པ་ཐམས་ཅད་ལས་སྐྱོབ་ངེས་པ་ནི་དཀོན་མཆོག་གསུམ་ཡིན། དཀོན་མཆོག་གསུམ་ནི།
སངས་རྒྱས་ཆོས་དགེ་འདུན་གསུམ་ཡིན་ཡང་མདོ་སྔགས་ཀྱི་དབྱེ་བས་མིང་འདོགས་ཚུལ་མང་
བས། སོ་སོར་ཐར་བའི་ལུགས་ལ། སངས་རྒྱས་སྤྲུལ་སྐུ་ཤཱཀྱ་ཐུབ་པ། ཆོས་ནི་བདེན་པ་
བཞིའི་ཆོས། དགེ་འདུན་ཉན་ཐོས་དང་རང་རྒྱལ་རྒྱུན་ཞུགས་ཕྱིར་འོང་དང་ཕྱིར་མི་འོང་དགྲ་
བཅོམ་པ་རྣམས་ཡིན། ཀུན་རྫོབ་ཙམ་དུ་མཆོད་རྟེན་དང་སྐུ་གཟུགས་སངས་རྒྱས། ཡི་གེ་
ཐམས་ཅད་ཆོས། སེར་གོས་གྱོན་ཚད་དགེ་འདུན་ཡིན། ཐེག་པ་ཆེན་པོའི་མདོའི་ལུགས་ལ།
སངས་རྒྱས་ཆོས་སྐུ་དང་གཟུགས་སྐུ། ཆོས་ཐེག་པ་ཆེན་པོའི་སྡེ་སྣོད་གསུམ། དགེ་འདུན་བྱང་
ཆུབ་སེམས་དཔའ་ས་ཐོབ་པ་རྣམས་ཡིན། གསང་སྔགས་ཕྱི་བ་བྱ་སྤྱོད་ལྟར་ན། སངས་རྒྱས་
ཆོས་སྐུ་ལོངས་སྐུ་སྤྲུལ་སྐུ་གསུམ་ཡིན། ཆོས་ནི་བྱ་སྤྱོད་ཀྱི་རྒྱུད་སྡེ། དགེ་འདུན་རིགས་སྔགས་
གྲུབ་པ་རྣམས་ཡིན། རྣལ་འབྱོར་རྒྱུད་ལྟར་ན། སངས་རྒྱས་རྒྱལ་བ་རིགས་ལྔ། ཆོས་རྣལ་
འབྱོར་གྱི་རྒྱུད་སྡེ། དགེ་འདུན་སེམས་དཔའ་དང་སེམས་མ་རྣམས་ཡིན་ནོ། ། བླ་མེད་ཀྱི་
ལུགས་ལ། སངས་རྒྱས་སྐུ་ལྔའི་བདག་ཉིད་ཅན་དང༌། ཆོས་གསང་སྔགས་ཀྱི་རྒྱུད་རྣམས་
དང༌། དགེ་འདུན་འཇིག་རྟེན་ལས་འདས་པའི་དཔའ་བོ་དང་མཁའ་འགྲོ་ཆོས་སྐྱོང་རྣམས་
– 127
]
2
3R GH



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཡིན། བླ་མེད་ཡང་རྩེའི་ལུགས་ལ། བླ་མའི་སྐུ་དགེ་འདུན། གསུང་དམ་ཆོས། ཐུགས་
སངས་ རྒྱས་ ཐམས་ ཅད་ འདུས་ པའི་ བདག་ ཉིད། ཡོན་ ཏན་ དཀྱིལ་ འཁོར་ གྱི་ ལྷ་ ཚོགས།
འཕྲིན་ལས་མཁའ་འགྲོ་ཆོས་སྐྱོང་ཡིན་པས་སྐྱབས་གནས་ཐམས་ཅད་གཅིག་ཏུ་འདུས་པ་ནི་རྩ་
བའི་བླ་མ་ཡིན་ནོ། །ཡང་གསང་ཨ་ཏི་ཡོ་གའི་ལུགས་ལ། སངས་རྒྱས་ཆོས་སྐུ་ཀུན་བཟང་།
ཆོས་ནི་རྒྱུད་འབུམ་ཕྲག་དྲུག་ཅུ། དགེ་འདུན་རིག་འཛིན་དང་ཌཀྐི་རྣམས་ཡིན་ནོ། ། དཀོན་
མཆོག་གསུམ་གྱི་དབྱེ་བ་དེ་ལྟར་བཤད་ཀྱང་དོན་ལ་ཁྱད་པར་མ་མཆིས་སོ། །
གསུམ་པ་སྐྱབས་ཡུལ་བསྒོམ་ཚུལ་ཡང་མི་འདྲ་བ་མང་ཞིང་། སོ་སོར་ཐར་བ་ལྟར་ན་
བསྒོམ་པའི་གསལ་ཁ་མ་མཆིས་ཏེ། སངས་རྒྱས་མངོན་པར་ཤེས་པ་དང་ལྡན་པས་འགྲོ་བ་
རྣམས་ཀྱིས་གང་སྨྲ་བ་དང་བསམ་པ་རྣམས་མཁྱེན་པའི་སྟོབས་ཀྱིས། ཚོགས་ཞིང་མ་བསྒོམ་
པར་སྐྱབས་འགྲོ་བྱས་པས་ཆོག དེ་བཞིན་དུ་ཐེག་པ་ཆེན་པོ་མདོའི་ལུགས་ལ་ཡང་མ་བསྒོམ་
ཀྱང་ཆོག་ལ་བསྒོམ་ཀྱང་ཆོག གསང་སྔགས་ཀྱི་ལུགས་ལ་ཡི་དམ་གྱི་ལྷ་ལ་སངས་རྒྱས་དང་བྱང་
ཆུབ་སེམས་དཔའི་ཚོགས་ཀྱིས་བསྐོར་ནས་བཞུགས་པར་བསམ་ཞིང་སྐྱབས་སུ་འགྲོའོ། ། ཁྱད་
པར་དུ་རྫོགས་པ་ཆེན་པོ་སྤྱི་དང་། གཏེར་གསར་འདི་ཉིད་ཀྱི་ལུགས་ལ་ཚོགས་ཞིང་གསལ་
འདེབས་པའི་དམིགས་རིམ་རྒྱས་པར་ཡོད་པས། ཇི་ལྟར་གསལ་གདབ་པའི་ཚུལ་ནི། ཐོག་
མར་ལུས་གནད་བསྲང་ཞིང་སེམས་རྣལ་དུ་ཕབ་སྟེ། དཔེར་ན་རྒྱལ་པོ་སོགས་སྤྱན་འདྲེན་པའི་
ཁང་བ་ལ་ཕྱགས་དར་བྱས་ཏེ། ཁྲི་གདན་སོགས་འདུ་བྱེད་པ་བཞིན་དུ་སྐྱབས་གནས་རྣམས་
གསལ་འདེབས་པའི་དུས་སུ་ཡང་ཐ་མལ་གྱི་གནས་ཁང་དང་ས་ཕྱོགས་འདི་ལྟ་བུ་མ་ཡིན་པར་རིན་
པོ་ཆེ་གསེར་ལས་གྲུབ་པའི་ས་གཞི་ལག་མཐིལ་ལྟར་མཉམ་པའི་དཀྱིལ་ཅུང་ཟད་མཐོ་ཞིང་འཇམ་
པ་ཡིད་དུ་འོང་བའི་ཞིང་ཁམས་རྣམ་པར་དག་པ་ཡངས་ཤིང་རྒྱ་ཆེ་བར་གྱུར་པའི་དབུས་སུ་རང་
ཉིད་ཐ་མལ་དུ་གནས་པའི་སྙིང་དབུས་ནས་གཞི་གནས་ཡེ་ཤེས་ཀྱི་རང་མདངས་འཇའ་ཟེར་སྣ་ལྔ་
སྤྱི་བོ་ནས་ཁྲུ་གང་ཙམ་གྱི་ནམ་མཁའ་ལ་འཕྲོས། དེ་ནས་མདུན་དུ་འཕྲོས་པ་ཡར་ལ་གུག་པའི་
རྩེ་ མོ་ ཡངས་ ཤིང༌ རྒྱ་ ཆེ་ བའི་ སྟེང་དུ་ པདྨ་དཀར་པོ་འདབ་མ་ སྟོང་ ངམ་ འབུམ་ དང་ ལྡན་ པ།
འདབ་མ་རེ་རེ་ལ་དཔག་ཚད་རེ་ཙམ་ཡོད་པ་ཞིག་བསྐྱེད་བཞིན་ངག་ནས། རང་གི་མདུན་གྱི་
ནམ་མཁའ་ལ། ། ཞེས་གཞུང་གི་ཚིག་རྣམས་འདོན་བཞིན་དུ་བསྒོམ་དགོས་སོ། ། དེ་ནས་
པདྨའི་ལྟེ་བར་འཇའ་འོད་ཀྱི་ཡལ་ག་ཞིག་སྟེང་དུ་འཕྲོས་པའི་དབུས་མ་དེ་ལ་ཡལ་ག་ཆེ་བའི་ཚུལ་
དུ་གཡས་དང་གཡོན་དང་མདུན་དང་རྒྱབ་སོགས་སུ་འཕྲོས་པའི་རྩེ་རྣམས་རིམ་གྱིས་ཡར་གུག
གཡོན་གྱི་ཡལ་གའི་དཀྱིལ་ཙམ་ནས་དེ་ལས་ཅུང་ཟད་ཕྲ་བའི་ཡལ་ག་གཉིས་གྱེས། རྒྱབ་ཀྱི་ཡལ་
ག་གཞན་ལས་ཆེ་ཞིང་ཡལ་ག་ཆུང་བ་མ་མཆིས། དབུས་དང་གཡས་གཡོན་མདུན་སོགས་ཀྱི་
– 128



6
6
སྐྱབས་འགྲོའི་ཁྲིད་ཡིག་འཇིགས་པ་ཀུན་སེལ་བཞུགས།
ཡལ་ག་རྣམས་ལ་རྩེ་མོ་ནས་རིམ་བཞིན་བསྐོར། མར་གོང་འོག་དང་མཐོ་དམན་བཏོན་ཏེ་ཡལ་
ག་ཕྲ་མོ་མང་པོས་ བསྐོར་བའི་རྩེ་མོ་རྣམས་སུ་འོད་ཟེར་དང་འཚམས་པར་པདྨ་ཉི་ཟླའི་གདན་
གསུམ་རེ་ཁྲ་ཆེམས་སེ་ཡོད་པར་བསྒོམ་ཞིང༌། གདན་དབུས་མའི་སྟེང་དུ་ངོ་བོ་རང་གི་དྲིན་ཅན་
རྩ་བའི་བླ་མ་ཡིན་པ་ལ་རྣམ་པ་ཆོས་སྐུ་ཀུན་ཏུ་བཟང་པོ་སྐུ་མདོག་བཻཌཱུརྱ་ལྟར་སྔོ་བ། མཐིང་
ཞུན་ལྟར་འཚེར་བ། ཞལ་གཅིག་ཕྱག་གཉིས་རྒྱན་མེད་གཅེར་བུ་ཕྱག་མཉམ་བཞག ཞབས་
རྡོ་རྗེ་སྐྱིལ་ཀྲུང་དབུ་སྐྲ་ཐོར་ཅོག་བྱས་པའི་པང་དུ་ཡུམ་ཀུན་ཏུ་བཟང་མོ་དཀར་མོ་ཕྱག་གཡས་གྲི་
གུག་དང༌། གཡོན་ཐོད་པ་བཟུང་ནས་ཡབ་ཀྱི་མགུལ་དུ་འཁྲིལ་བ། ཞབས་པདྨའི་འདུག་
སྟངས་ཀྱིས་བཞུགས་པ། དབུ་རལ་རྒྱབ་ཏུ་བཤལ་བ། འཇའ་ཟེར་འོད་ཕུང་གི་ཀློང་ན་ཡབ་
ཡུམ་ཟུང་འཇུག་ཏུ་བཞུགས་པའི་མཐའ་བསྐོར་དུ་མདུན་ནས་བརྩམས་ཏེ་རིམ་པ་བཞིན། ཆོས་
སྐུ་ ཀུན་ བཟང་ ཡབ་ ཡུམ་ ནས་ རྒྱལ་ བ་ དགོངས་ པའི་ བརྒྱུད་ པ་ ནི་ རིགས་ ལྔ་ ཡབ་ ཡུམ་ བཅུ།
སེམས་དཔའ་བརྒྱད་དང་སེམས་མ་བརྒྱུད། ཁྲོ་བོ་དང་ཁྲོ་མོ། སྟོན་པ་ཁྱེའུ་སྣང་བྱེད་སོགས་
རྫོགས་ཆེན་སྟོན་པ་བཅུ་གཉིས། ཐུབ་པ་དྲུག་སྒོ་སྐྱོང་ཡབ་ཡུམ་དང་བཅས་པས་རིམ་པ་ལྟར་
བསྐོར་བ། དེ་རྣམས་ཀྱི་འོག་ཏུ་རིག་འཛིན་དགའ་རབ་རྡོ་རྗེ། ཤྲཱི་སེང་ཧ། འཇམ་དཔལ་
བཤེས་གཉེན། པདྨ་འབྱུང་གནས། རིག་འཛིན་བརྒྱུད་སོགས་ལྷ་ཀླུ་མིའི་རིག་འཛིན་ཕོ་མོ་
རྣམས་ཀྱིས་བསྐོར་བ་ནི་རིག་འཛིན་བརྡའ་བརྒྱུད་དོ། ། དེའི་འོག་ཏུ་མཁའ་འགྲོ་ཡེ་ཤེས་མཚོ་
རྒྱལ། རླངས་ཆེན་དཔལ་སེང༌། ཀུན་བཟང་བདེ་ཆེན་རྒྱལ་པོ་ནས་རྩ་བའི་བླ་མ་ཡན་ཆད་
གང་ཟག་སྙན་ཁུང་གི་བརྒྱུད་པའོ། ། དེ་ལྟར་དབུས་ཀྱི་ཡལ་ག་ལ་རྫོགས་ཆེན་རྒྱུད་ཀྱི་བླ་རབས་
རྣམས་ཀྱིས་ཁྲ་ཆེམ་མེར་བསྐོར་བར་བསྒོམ། གཡས་ཀྱི་ཡལ་གའི་གདན་དབུས་མའི་སྟེང་དུ་
བསྟན་པའི་བདག་པོ་བཅོམ་ལྡན་འདས་ཐུབ་པའི་དབང་པོ་སྐུ་མདོག་གསེར་བཙོ་མ་ལྟ་བུ་ཕྱག་
གཡས་ས་གནོན་དང་གཡོན་མཉམ་བཞག་གི་སྟེང་ན་ལྷུང་བཟེད་བསྣམས་པ། སྐུ་ལ་ཆོས་གོས་
རྣམ་གསུམ་གསོལ་བ། དབུ་གཙུག་ཏོར་དང་ལྡན་པ། མཚན་དང་དཔེ་བྱད་ཀྱིས་བརྒྱན་ཏེ་
འཇའ་འོད་ཀྱི་ཀློང་ན་བཞུགས་པའི་མཐའ་བསྐོར་དུ་བྱམས་པ་འཇམ་དབྱངས་ཀླུ་སྒྲུབ་ཐོགས་
མེད་སོགས་ཟབ་མོ་ལྟ་བ་དང་རྒྱ་ཆེན་སྤྱོད་རྒྱུད་ཀྱི་བླ་རབས་ཇོ་འབྲོམ་ཡབ་སྲས་རྗེ་བཙུན་ཙོང་ཁ་
པ་ཡབ་སྲས་པཎ་ཆེན་ཐམས་ཅད་མཁྱེན་པ། ཀུན་མཁྱེན་རྒྱལ་དབང་ལྔ་བ་ལ་སོགས་པའི་རྩ་
བརྒྱུད་ཀྱི་བླ་མ་རྣམས་དང་། ཁྱད་པར་ཀ་ཁ་སློབ་པ་ཡན་ཆད་ཀྱི་ཆོས་འབྲེལ་ཐོབ་པའི་བླ་མ་
ཐམས་ཅད་ཀྱིས་བསྐོར་བ། དེའི་འོག་ཏུ་སངས་རྒྱས་དཔའ་བོ་བདུན། སྨན་བླ་མཆེད་བརྒྱད།
སངས་རྒྱས་སོ་ལྔ། བསྐལ་བཟང་གི་སངས་རྒྱས་སྟོང་སོགས་ཕྱོགས་བཅུ་དུས་གསུམ་གྱི་སངས་
རྒྱས་ཐམས་ཅད། དེའི་མཐའ་བསྐོར་དུ་ཉེ་བའི་སྲས་བརྒྱུད་ལ་སོགས་པའི་བྱང་ཆུབ་སེམས་
- 129 -



༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དཔའ་ཐམས་ཅད། དེའི་ཕྱི་རོལ་དུ་འཕགས་པའི་གནས་བརྟན་བཅུ་དྲུག མཆོག་ཟུང་ལ་
སོགས་པའི་ཉན་རང་དགྲ་བཅོམ་པ་ཐམས་ཅད། དེའི་ ཕྱི་རིམ་དུ་རབ་བྱུང་གི་རྟགས་ཙམ་
འཛིན་པ་ཡན་ཆད་ཀྱིས་བསྐོར་བ་རྣམས་ཀྱི་སྐུ་ལ་ཆོས་གོས་རྣམ་གསུམ་གྱོན་ནས་ སེར་ལྡེམ་མེ་
བཞུགས་པར་བསམ། གཡོན་གྱི་ཡལ་གའི་རྩེ་མོའི་གདན་དབུས་མའི་སྟེང་དུ་གུ་རུ་པདྨ་རྒྱལ་པོ་
སྐུ་མདོག་དཀར་ལ་དམར་པའི་མདངས་ཆགས་པ་ཞལ་གཅིག་ཕྱག་གཉིས། ལོངས་སྤྱོད་རྫོགས་
སྐུའི་ རྒྱན་ ཐམས་ ཅད་ ཀྱིས་ བརྒྱན་པ། དར་གྱི་སྟོག་ གཡོགས་ དང་ སྨད་གཡོགས་ གསོལ་བ།
ཕྱག་གཡས་གསེར་གྱི་འཁོར་ལོ་རྩིབས་སྟོང་དང་ལྡན་པ་ཐུགས་ཀར་འཛིན་པ། གཡོན་མཉམ་
བཞག་ གི་ སྟེང་ན་ ཐོད་པ་བདུད་ རྩིས་གང་པའི་དཀྱིལ་ དུ་ ཚེ་བུམ་དང་བཅས་པ་ བསྣམས་ པ།
ཞབས་རྡོ་རྗེ་སྐྱིལ་ཀྲུང་གིས་བཞུགས་པའི་པང་དུ་ཡུམ་མཚོ་རྒྱལ་སྐུ་མདོག་དཀར་མོ་ཕྱག་གཡས་ཚེ་
མདའ་དང་། གཡོན་ཚེ་བུམ་འཛིན་པས་འཁྱུད་པ། འཇའ་འོད་ཀྱི་ཀློང་ན་བཞུགས་པར་
བསམ། དེའི་གཡས་སུ་རྡོ་རྗེ་སེམས་དཔའ་ཡབ་ཡུམ་སྐུ་མདོག་དཀར་པོ་ལོངས་སྐུའི་རྒྱུན་ཅན་
ཡབ་ཀྱི་ཕྱག་གཡས་པས་གསེར་གྱི་རྡོ་རྗེ་ཐུགས་|ར་འཛིན་པ། གཡོན་དངུལ་དཀར་གྱི་དྲིལ་བུ་
སྐུ་སྐྱེད་ལ་བརྟེན་པ། ཞབས་རྡོ་རྗེའི་སྐྱིལ་ཀྲུང་གིས་བཞུགས་པའི་པང་དུ་ཡུམ་རྡོ་རྗེ་སྙེམས་མས་
གྲི་ཐོད་འཛིན་པས་འཁྱུད་པ། པདྨ་རྒྱལ་པོའི་གཡོན་དུ་རྒྱལ་སྲས་མུ་ཁྲི་བཙན་པོ་སྐུ་མདོག་སྨུག་
ནག་དབུ་སྐྲ་དར་དཀར་གྱིས་བཅིངས་པ། ན་བཟའ་ཟབ་བེར་སྨུག་ཁྲ་གསོལ་བ། ཕྱག་གཉིས་
མཉམ་བཞག་གི་སྟེང་ན་གསེར་གྱི་འཁོར་ལོ་བསྣམས་པ། ཅུང་ཞིག་འགྱིང་བའི་སྟབས་ཀྱིས་
རྒྱལ་པོ་རོལ་བའི་བཞུགས་སྟངས་ཀྱིས་བཞུགས་པ། དེ་གསུམ་གྱི་མཐའ་བསྐོར་དུ་ཐོད་འཕྲེང་
སྡེ་ལྔ། གུ་རུ་མཚན་བརྒྱད། རིག་འཛིན་བཞི། དབང་བསྐུར་རྒྱུད་བཤད། མན་ངག་
གནང་བའི་བླ་མ་ཐམས་ཅད། རྗེ་འབངས་ཉེར་ལྔ། གཏེར་སྟོན་བརྒྱ་རྩ། གྲུབ་ཆེན་བརྒྱུད་
ཅུ། མར་བ་མི་ལ་རས་ཆུང་བ། གྲུབ་ཐོབ་ཐང་སྟོང་རྒྱལ་པོ། ཕ་དམ་པ་རྒྱ་གར། མ་ཅིག་
ལབ་སྒྲོན་སོགས་བླ་མ་ཐམས་ཅད། མདོར་ན་གསང་སྔགས་རྡོ་རྗེ་ཐེག་པའི་སྒོར་ཞུགས་པའི་
རྣལ་འབྱོར་ཕོ་མོ་སྔགས་པའི་རྟགས་ཙམ་འཛིན་པ་ཡན་ཆད་ཀྱིས་བསྐོར་ནས་བཞུགས་པ། དེ་
ཐམས་ཅད་རང་རང་གི་ཆ་བྱད་དམ་སྤྱི་ཁྱབ་ཏུ་ཐམས་ཅད་སྐུ་མདོག་སྨུག་ནག་སྔགས་འཆང་གི་
ཆས་ལ་ དབུ་སྐྲ་ ཐོར་ཅོག་བྱས་པ་ཕྱག་གཉིས་མཉམ་བཞག ཞབས་རྡོ་རྗེ་སྐྱིལ་ཀྲུང་གིས་་་་
བཞུགས་པ། སྒོམ་ཐག་ཨང་རག་རས་གཟན་སོགས་སྐུ་ལ་གསོལ་ཏེ་སྤྱན་གཉིས་ནམ་མཁའ་ལ་
ཧྲིག་གེར་གཟིགས་ནས་བཞུགས་པར་བསམ་མོ། ། མདུན་གྱི་ ཡལ་གའི་རྩེ་མོའི་ གདན་ལ་་་
འཕགས་པ་ཐུགས་རྗེ་ཆེན་པོ་སྐུ་མདོག་དམར་པོ་ཞལ་གཅིག་ཕྱག་གཉིས་པ། ཕྱག་གཡས་པུས་
སྟེང་དུ་མཆོག་སྦྱིན་གྱི་ཕྱག་རྒྱས་པདྨ་རཱ་གའི་འཕྲེང་བ་བསྣམས་པ། གཡོན་ཐུགས་ཀར་མཐེབ་
– 130 -



སྐྱབས་འགྲོའི་ཁྲིད་ཡིག་འཇིགས་པ་ཀུན་སེལ་བཞུགས།
སྲིན་གྱིས་མེ་ཏོག་ཨུཏྤ་ལའི་ཡུ་བ་ནས་བཟུང་སྟེ་འདབ་མ་སྙན་གྱི་ཐད་དུ་ཁ་ཕྱེ་བ། ལོངས་སྐུའི་
རྒྱན་ཅན། ཡུམ་མཁའ་འགྲོ་གསང་བ་ཡེ་ཤེས་སྐུ་མདོག་དམར་མོ་གྲི་ཐོད་འཛིན་པས་འཁྱུད་པ།
ཡབ་ཀྱི་སྤྱི་གཙུག་ཏུ་རིགས་བདག་མགོན་པོ་འོད་དཔག་ཏུ་མེད་པ་སྐུ་མདོག་དམར་པོ་སྤྲུལ་སྐུའི་ཆ་
བྱད་ཅན་ཕྱག་གཉིས་མཉམ་བཞག་གི་སྟེང་ན་ལྷུང་བཟེད་བསྣམས་པ། ཐུགས་རྗེ་ཆེན་པོ་ཡབ་
ཡུམ་རིགས་བདག་དང་བཅས་པ་འཇའ་འོད་ཀྱི་ཀློང་ན་བཞུགས་པར་བསམ། མདུན་དུ་རྟ་
ཕག་ཡིད་བཞིན་ནོར་བུ་ཡབ་སྐུ་མདོག་དམར་ལ་སྔོ་མདངས་ཅན་ཕྱག་གཡས་ཐོ་བ་དང་རྡོ་རྗེ།
གཡོན་ཐོད་པ་དང་ཕུར་བུ་བསྣམས་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པའི་པང་དུ་ཡུམ་
ཕག་མོ་སྔོ་ལ་དམར་མདངས་ཆགས་པ། གཡས་ཤེལ་བུམ་དང་གཡོན་གཏེར་སྒྲོམ་འཛིན་པས་
འཁྱུད་པ་གཉིས་ཀའང་ཡེ་ཤེས་ཀྱི་མེ་རབ་ཏུ་འབར་བའི་དབུས་ན་བཞུགས་པ་སྲས་མཆོག་སོགས་
རྟ་ཕག་དཀྱིལ་འཁོར་གྱི་ལྷ་ཚོགས། མཁའ་འགྲོ་གསང་བ་ཡེ་ཤེས་གཙོ་འཁོར་བདུད་འདུལ་
སེང་གདོང་ཅན། ཆེ་མཆོག་ཡོན་ཏན་གྱི་ལྷ་ཚོགས། ཡང་དག་ཐུགས། འཇམ་དཔལ་སྐུ།
པདྨ་གསུང་། ཕུར་པ་འཕྲིན་ལས། མ་མོ་རྦོད་གཏོང༌། རིག་འཛིན་སློབ་དཔོན། འཇིག་
རྟེན་མཆོད་བསྟོད། དམོད་པ་དྲག་སྔགས་ལ་སོགས་པ་བཀའ་བརྒྱད་ལྷ་ཚོགས་བདུན་བརྒྱ་ཉེར་
ལྔ། ཞི་བ་བཞི་བཅུ་ཞེ་གཉིས། ཁྲག་འཐུང་ལྔ་བཅུ་རྩ་བརྒྱད། བདུད་འདུལ་དྲག་པོ་སོགས་
པདྨ་དྲག་པོའི་ལྷ་ཚོགས། རྟ་མགྲིན་ཡང་གསང་སོགས་རྟ་མགྲིན་གྱི་རིགས་ཐམས་ཅད། བཅུ་
གཅིག་ཞལ་སོགས་ཐུགས་རྗེ་ཆེན་པོའི་རིགས་ཐམས་ཅད། ཕྱག་རྡོར་གཏུམ་པོ་སོགས་ཕྱག་རྡོར་
གྱི་ལྷ་ཚོགས་ཐམས་ཅད། བདེ་གསང་འཇིགས་གསུམ་དུས་འཁོར་ཀྱེ་རྡོར་ཚེ་དཔག་མེད་ཀུན་
རིག་མི་འཁྲུགས་པ་གདུགས་དཀར་རྣམ་རྒྱལ་མ་སྒྲོལ་མ་དཀར་སྔོན་སོགས་སྒྲོལ་མ་ཉེར་གཅིག
དབྱངས་ཅན་མ་ནོར་རྒྱུན་མ་རྣམ་འཇོམས་ཁྲོ་བོ་རྨེ་བརྩེགས་ནཱ་ག་རཀ་ཁྱུང་རིགས་ལྔ་ལ་སོགས་པ་
རྒྱུད་སྡེ་ཆེན་པོ་བཞི་དང་འབྲེལ་བའི་ཡི་དམ་དཀྱིལ་འཁོར་གྱི་ལྷ་ཚོགས་ཐམས་ཅད་ཀྱིས་བསྐོར་
ནས་བཞུགས་པར་བསྒོམ། རྒྱབ་ཀྱི་ཡལ་ གའི་གདན་ གྱི་ སྟེང་དུ་འཇའ་ཟེར་སྣ་ལྔའི་དྲ་མིག་
དཔག་ཏུ་མེད་པ་གཡས་གཡོན་དང་སྟེང་ཕྱོགས་སུ་རྒྱ་ཆེར་བྲིས་པའི་དྲ་མིག་རེ་རེའི་ནང་དུ་འོག་
ནས་སྟེང་དུ་རིམ་པ་བཞིན་འདུལ་བ་མདོ་སྡེ་མངོན་པ་སོགས་ཆོས་ཀྱི་ཕུང་པོ་བརྒྱད་ཁྲི་བཞི་སྟོང་
དང༌། གསང་སྔགས་ཕྱི་ནང་གི་རྒྱུད་སྡེ་ཐམས་ཅད་མ་ཚང་པ་མེད་པ་རྫོགས་པ་ཆེན་པོའི་རྒྱུད་
འབུམ་ཕྲག་དྲུག་ཅུ་དང༌། སྔར་ཆོས་ལ་བརྟེན་ནས་ཉེས་པ་བསགས་པ་ཆོས་སྤོང་གི་ལས་སུ་གྱུར་
པའི་ཆོས་རྣམས་གཙོ་བོའམ་སྟེང་མ་བྱས་ཏེ་བསྒྲིགས། ཆོས་དེ་ ཐམས་ ཅད་ མཐིང་ཤོག་ལ་
གསེར་ཞུན་མའི་བྲིས་པ་ལྷ་རྫས་ཀྱི་དར་སྣ་ལྔའི་ཐུམ་དང་གདོང་དར། བྱི་རུ་ལས་གྲུབ་པའི་
གླེགས་ཤིང་དར་སྣ་ཚོགས་ཀྱི་གླེགས་ཐག་བྱས་པ། གདོང་དར་ཐམས་ཅད་རང་ལ་བསྟན་པ་ཡི་
- 131 -



༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གེ་ ཐམས་ ཅད་ ཀྱིས་ རང༌ སྒྲ་སྒྲོག་པའམ་སྤྱི་ཁྱབ་ཏུ་ ཨ་ལི་ཀ་ལིའི་སྒྲ་དི་ རི་ རི་ སྒྲོག་ པར་ བསམ།
རྒྱབ་ཏུ་དེ་ལྟར་ཐེག་ཆེན་མདོ་ལུང་གི་ཆོས་ཐམས་ཅད་མ་ཚང་པ་མེད་པར་བསམ་མོ། ། ཆོས་ནི་
གཙོ་བོ་དང་གཡས་གཡོན་གྱི་ཡལ་གའི་དཀྱིལ་གྱི་ཐད་ཙམ་ནས་བརྩེགས་ཏེ་གཙོ་བོ་གསུམ་ལས་
ཉིས་འགྱུར་སུམ་འགྱུར་གྱིས་མཐོ་བ་ཞིག་བྱེད་དགོས། གཙོ་བོའི་བླ་མ་ཀུན་བཟང་གི་རྣམ་པ་དེ་
གཞན་ ཐམས་ ཅད་ལས་ཆེ་ཞིང་མཐོ་བ། གཡས་གཡོན་གཉིས་ཀྱི་གཙོ་བོ་དེ་ལས་ཅུང་ཟད་
དམའ་བ། གཡོན་གྱི་རྡོར་སེམས་མུ་ཁྲི་བཙན་པོ་གཉིས་པདྨ་རྒྱལ་པོ་ལས་ཅུང་ཟད་དམའ་བ།
མདུན་གྱི་ཐུགས་རྗེ་ཆེན་པོ་དེ་གསུམ་ལས་ཅུང་ཟད་དམའ་བར་བྱས་ན་བྲི་སྒོམ་གཉིས་ཀ་ལ་ལེགས་
པས་དེ་ལྟར་དུ་གོ་རིམ་མ་འཆོལ་བར་གསལ་བཏབ་སྟེ། དེ་རྣམས་ཀྱི་མཐའ་བསྐོར་དུ་པདྨའི་
འདབ་མའི་སྟེང་ནས་འོད་ཟེར་མང་པོ་འཁོར་མར་གྱེན་དུ་འཕྲོས་པའི་པད་ཟླ་ཉི་མའི་གདན་གྱི་
སྟེང་དུ་མདུན་ནས་བརྩམས་ཏེ་གཡས་བསྐོར་དུ་མགོན་དཀར་ཕྱག་བཞི་པ། ལྷ་ཆེན་པོ་མ་ཧཱ་དེ་
ལྔ་ཡབ་ཡུམ། མགོན་པོ་ཕྱག་དྲུག་པ། ཕྱག་བཞི་བ། ཚོགས་ཀྱི་བདག་པོ། བདུད་ཀྱི་
མགོན་པོ། གནོད་སྦྱིན་ཛམ་བྷ་ལ་ཡབ་ཡུམ། དྲང་སྲོང་ཆེན་པོ། དམ་ཅན་རྡོ་རྗེ་ལེགས་པ་
ལ་སོགས་པའི་ཆོས་སྐྱོང་ཕོ་རྒྱུད་ཐམས་ཅད་ཞལ་ཕྱིར་བསྟན་ནས་གཡས་ཕྱོགས་སུ་བསྐོར་ཏེ་ནུབ་
དཀྱིལ་ དུ་ སླེབས་ པར་ བསྒོམ། མདུན་ ནས་ གཡོན་ བསྐོར་ དུ་ ཡུམ་ མཆོག་ ལྷ་ མོ་ དཀར་ མོ།
དཔལ་ལྡན་དམག་ཟོར་གྱི་རྒྱལ་མོ། སྔགས་སྲུང་ཨེ་ཀ་ཙ་ཏི། ཙིཏྟ་དུག་ཐུར་མ། སྲོག་སྒྲུབ་
ནག་མོ། རྡོ་རྗེ་གཡུ་སྒྲོན་མ། ཉི་མ་གཞོན་ནུ། མཁའ་འགྲོ་གསང་བ་སྡེ་བཞི། སྨན་མོ་སྡེ་
བཞི། ཤ་ཟ་སྡེ་བཞི། ཧོར་མོ། དུར་ཁྲོད་བདག་མོ་སོགས་སྔགས་སྲུང་མོ་རྒྱུད་ཀྱི་ལྷ་ཚོགས་
ཐམས་ཅད་ཀྱིས་རྒྱབ་ཕྱོགས་སུ་བསྐོར་བ། དེ་ལྟར་ཆོས་སྐྱོང་ཕོ་རྒྱུད་ཐམས་ཅད་མེ་དཔུང་དང་།
མོ་རྒྱུད་ཐམས་ཅད་རླུང་འཚུབ་ཀྱི་ཀློང་ན་ཞལ་ཕྱིར་འཁོར་ནས་ཁྲོས་པའི་སྟབས་ཀྱིས་བཞུགས་
པས་ཐུགས་ཀ་ནས་རང་འདྲ་གྲངས་མེད་པ་ཕྱོགས་བཅུར་སྤྲོས་ཏེ་ཆོས་བསྒྲུབ་པའི་བར་ཆད་
ཐམས་ཅད་ཚར་བཅད་དེ་སླར་འདུས་པ་དང་དུས་མཉམ་དུ་ཞལ་རྣམས་ནང་ལ་གཟིགས་ནས་
བཞུགས་པར་བསམ། དེ་ལྟར་རབ་དག་པའི་དམིགས་རིམ་ཚང་མོར་གསལ་བཏབ་ནས་སྐྱབས་
འགྲོ་བྱ། འབྲིང་གཙོ་བོ་རྣམས་གསལ་བཏབ་ནས་འཁོར་རྣམས་མོས་པ་ཙམ་བྱེད། ཐ་མ་བསྡུ་
ན་རྩ་བའི་བླ་མ་གཅིག་པུ་ལ་གོང་དུ་བཤད་པ་ལྟར་གྱི་སངས་རྒྱས་ཐམས་ཅད་འདུས་པའི་བདག་
ཉིད་དུ་མོས་ཀྱང་འགལ་བ་མ་མཆིས་སོ། ། གཉིས་པ་མ་དག་པའི་དམིགས་རིམ་ནི། རང་གི་
གཡས་སུ་ཕ་དང་ ཕའི་ཕ་སོགས་རིམ་པ་བཞིན་དང་། གཡོན་དུ་མི་དང་མའི་མ་སོགས་རིམ་
བཞིན་དུ་བསྒོམ། མདུན་དུ་གནོད་བྱེད་ཀྱི་དགྲ་བགེགས། རྒྱབ་དང་མཐའ་བསྐོར་ཐམས་
ཅད་དུ་རིགས་དྲུག་རིས་མེད་ཀྱི་སེམས་ཅན་ནམ་མཁའི་མཐའ་དང་མཉམ་པ་ཐམས་ཅད་ལྷ་མིའི་
- 132



སྐྱབས་འགྲོའི་ཁྲིད་ཡིག་འཇིགས་པ་ཀུན་སེལ་བཞུགས།
རྣམ་པ་ཅན་དུ་བསྒོམ་མོ། །
བཞི་བ་སྐྱབས་སུ་འགྲོ་ཚུལ་ལ་ཡང་སྐྱབས་སུ་འགྲོ་ཚུལ་སྤྱི་དང་དངོས་གཉིས་ལས། དང་
པོ་ནི། ཐུན་མོང་ཐེག་པའི་ལུགས་ལ་སངས་རྒྱས་ལ་སྟོན་པ། ཆོས་ལ་སྐྱབས། དགེ་འདུན་
ལ་ལམ་བསྒྲུབ་པའི་གྲོགས་སུ་མོས་ཏེ་སྐྱབས་སུ་འགྲོ་བ་དང་། ཐུན་མོང་མ་ཡིན་པ་གསང་སྔགས་
སྤྱིའི་ཚུལ་གྱིས་སྒོ་གསུམ་བླ་མ་ལ་འབུལ། ཡི་དམ་ལ་བརྟེན། མཁའ་འགྲོ་ལ་གྲོགས་སུ་བྱས་
ནས་སྐྱབས་སུ་འགྲོ་བ་དང་། ཁྱད་པར་ཐབས་མཆོག་རྡོ་རྗེ་སྙིང་པོའི་ལུགས་ཀྱི་རྩེ་སྤྲུལ་སྐུར་
བརྟེན། རླུང་ལོངས་སྐུར་སྦྱོང་། ཐིག་ལེ་ཆོས་སྐུར་དག་པའི་མྱུར་ལམ་ལ་སྐྱབས་སུ་འགྲོ་བ་
དང༌། མཐར་ཐུག་བསླུ་བ་མེད་པ་གནས་ལུགས་རྡོ་རྗེའི་སྐྱབས་འགྲོ་ནི། སྐྱབས་ཡུལ་རྣམས་
ཀྱི་ཐུགས་རྒྱུད་ལ་བཞུགས་པའི་ཡེ་ཤེས། ངོ་བོ་སྟོང་པ། རང་བཞིན་གསལ་བ། ཐུགས་རྗེ་
ཀུན་ཁྱབ་གསུམ་དབྱེར་མེད་ཆེན་པོ་རང་རྒྱུད་ལ་བསྒྲུབ་བྱར་བྱེད་ཅིང་ལ་བཟླ་བའོ། །གཉིས་པ་
གནས་སྐབས་དགོས་ཀྱི་སྐྱབས་སུ་འགྲོ་བའི་ཚུལ་ནི། མདུན་དུ་བསྐྱེད་པའི་ཚོགས་ཞིང་འདི་ན་
སྐྱབས་ཡུལ་དུ་གྱུར་ཏོ་ཅོག་གཅིག་ཀྱང་མ་ལུས་པས། དེ་ཐམས་ཅད་ཀྱི་ཡོན་ཏན་སྙིང་ནས་དྲན་
ཞིང་བདག་གཞན་སེམས་ཅན་ཐམས་ཅད་འཇིགས་རུང་འཁོར་བའི་སྡུག་བསྔལ་མི་བཟོད་པ་འདི་
ལས་ད་ལྟ་ཉིད་དུ་བསྐྱབ་ཏུ་གསོལ་སྙམ་པའི་ངང་ནས་ཐམས་ཅད་ཀྱི་ལུས་གུས་པས་སྙིང་གར་ཐལ་
མོ་སྦྱར་བ། ངག་གུས་པས་ གདུང་བའི་དབྱངས་ཀྱིས་སྐྱབས་འགྲོའི་ཚིག་འུ་རུ་རུ་འདོན་པ།
ཡིད་གུས་པས་དུས་འདི་ནས་བཟུང་སྟེ་བྱང་ཆུབ་སྙིང་པོ་ལ་མཆིས་ཀྱི་བར་དེ་སྲིད་དུ་རེ་ས་ལྟོས་ས་
སྐྱབས་གནས་དམ་པ་ཁྱེད་རྣམས་མ་གཏོགས་གཞན་ན་མེད་སྙམ་དུ་བློ་སྙིང་བྲང་གསུམ་དཀོན་
མཆོག་གསུམ་ལ་ལིང་གིས་བཀལ་ཏེ། མོས་གུས་ཀྱི་གདུང་ཤུགས་དྲག་པོའི་སྒོ་ནས་རང་གིས་
བྱང༌ དྲངས་ཏེ་ ངག་ནས། ན་ མོ་ སྐྱབས་ཡུལ་དཀོན་མཆོག་ སོགས་སྐྱབས་འགྲོ་བརྒྱ་ སྟོང་ལ་
སོགས་པར་བློ་དང་འདྲེས་ངེས་སུ་འབད་པ་ནི་སྐྱབས་འགྲོའི་ངོ་བོ་ཡིན་ནོ། ། མཐར་སྐྱབས་ཡུལ་
ཐམས་ཅད་ཀྱི་ཐུགས་ཀ་ནས་ཐུགས་རྗེ་དང་བྱིན་རླབས་བདུད་རྩི་དང་འོད་ཟེར་འཇའ་ཚོན་སྣ་
ལྔའི་རྣམ་པར་འཕྲོས་པས་བདག་གཞན་སེམས་ཅན་ཐམས་ཅད་ཀྱི་སྤྱི་བོ་ནས་ཞུགས། ལུས་ཀྱི་
ནང་ ཐམས་ཅད་གང་ནས་ནད་གདོན་ སྡིག་ སྒྲིབ་རྣམས་དང༌། ཁྱད་པར་བླ་མའི་ཐུགས་་་་
དཀྲུགས་པ། སངས་རྒྱས་ཀྱི་སྐུ་ལ་བརྙས་པ། དམ་པའི་ཆོས་སྤངས་པ། འཕགས་པའི་དགེ་
འདུན་ལ་སྨད་པ། ཡི་དམ་དང་མཁའ་འགྲོའི་དམ་ཚིག་ལས་འདས་པ། སྲུང་མ་འཁྲུག་པའི་
ལས་བྱས་པ་ཐམས་ཅད་བྱང་ཞིང་དག་ནས་ལུས་ཤེལ་གོང་ལྟར་དྲི་མ་དང་བྲལ་བའི་བདག་ཉིད་དུ་
གྱུར་ཏེ། དཀོན་མཆོག་གསུམ་གྱི་སྐྱབས་འོག་ཏུ་ཆུད་སོང་བར་བསམ་ཞིང༌། ཐུན་བསྡུ་བ་ན་
རང་གི་མཐའ་བསྐོར་གྱི་སེམས་ཅན་ཐམས་ཅད་ཀྱི་ལས་ཉོན་སྡིག་སྒྲིབ་ཐམས་ཅད་དག་སྟེ་སྐད་
133 —



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
ཅིག་ལ་འུར་དིང་གིས་དག་ཞིང་དུ་སོང༌། སྐྱབས་ཡུལ་གྱི་འཁོར་རྣམས་གཙོ་བོ་རྣམས་ལ་ཐིམ་
ནས་རིམ་གྱིས་ཐམས་ཅད་བླ་མ་ལ་ཐིམ། བླ་མ་རང་གི་སྤྱི་བོར་བྱོན་ནས་ཐུགས་བརྩེ་བ་ཆེན་
པོའི་ངང་ནས་རང་ལ་ཐིམ་པས་རང་གི་སེམས་དང་བླ་མའི་ཐུགས་དབྱེར་མེད་དུ་གྱུར་པའི་ངང་ལ་
མ་བཅོས་པར་གནས་ལུགས་དོན་གྱི་སྐྱབས་འགྲོ་ལ་ཅི་གནས་སུ་མཉམ་པར་བཞག་པའི་ངོ་བོ་སྟོང་
པ་ཆོས་སྐུ། རང་བཞིན་གསལ་བ་ལོངས་སྐུ། སྣ་ཚོགས་འགགས་མེད་སྤྲུལ་སྐུ། དེ་གསུམ་
དབྱེར་མེད་ངོ་བོ་ཉིད་སྐུ་སྟེ་སྐུ་བཞིའི་བདག་ཉིད་སངས་རྒྱས་རང་གི་སེམས་ལས་རྙེད་པས་སངས་
རྒྱས་ལ་སྐྱབས་སུ་སོང་བ་ཡིན། སྨྲ་བསམ་བརྗོད་མེད་རྒྱལ་བའི་ཡུམ་དེ་རང་གི་སེམས་ལས་རྙེད་
པས་ཆོས་ལ་སྐྱབས་སུ་སོང་བ་ཡིན། སངས་རྒྱས་དང་ཆོས་གཉིས་སེམས་ལས་རྙེད་པས། རང་
ཉིད་དགེ་འདུན་གྱི་གྲལ་དུ་ཚུད་པས་དགེ་འདུན་ལ་སྐྱབས་སུ་སོང་བ་ཡིན་ཏེ། རྒྱུད་ལས། ངོ་
བོ་རང་བཞིན་ཐུགས་རྗེ་ལས། ། སྐྱབས་སུ་གཞན་དུ་མི་མཆིའོ། ། དོན་དམ་མཆོག་གི་སྐྱབས་
འགྲོ་ལགས། །ཞེས་གསུངས་པས་གནས་ལུགས་རྡོ་རྗེའི་སྐྱབས་འགྲོ་ལ་ནན་ཏན་བསྐྱེད་པར་
བྱའོ། ། སྐྱབས་འགྲོ་ཁོ་ན་ལ་འབད་པའི་དུས་སུ་ཚོགས་ཞིང་མ་བསྡུས་པར་མགོ་ཕྱོགས་ནས་ཉལ་
ཀྱང་ཆོག དེ་ལྟར་སྐྱབས་ སུ་ སོང་བའི་སྐྱབས་ཡུལ་ ལ་ བཅོས་མིན་ གྱི་ངེས་ཤེས་སྐྱེ་བ་དང་།
རང་གི་བློ་རྩེ་དཀོན་མཆོག་ལ་གཏད་བཞིན་དུ་ཅི་བྱས་པ་ཐམས་ཅད་ལམ་དུ་མི་འགྲོ་ཞིང་ནད་
གདོན་དགྲ་སོགས་ཀྱིས་མནར་ཏེ་མ་རུང་བ་སྣ་ཚོགས་བྱུང་ཡང་དཀོན་མཆོག་ལ་ལོག་ལྟ་མི་སྐྱེ་ཞིང་
ཅི་ལ་ཐུག་ཀྱང་ཁྱེད་མཁྱེན་སྙམ་པའི་བློ་གཏད་བཅའ་བ། སེམས་ཅན་ལ་སྙིང་རྗེ་དུང་ངེ་འཆར་
བ། འཁོར་བའི་བྱ་བ་ལ་བློ་སྣ་ཐུང་རྦད་ཀྱིས་སོང་བ་སོགས་ནི་སྐྱབས་སུ་སོང་བའི་ཚད་དོ། །
གལ་ཏེ་ལས་དང་པོ་བ་རྣམས་ལ་དེ་ལྟ་བུ་འབྱུང་དཀའ་བ་རྣམས་ཀྱིས་སྐྱབས་འགྲོའི་གྲངས་འབུམ་
ཐེར་རེ་འགྲོ་དགོས་པ་ནི་ཕྱག་ལེན་ནོ། །
ལྔ་བ་སྐྱབས་སུ་སོང་བའི་ཕན་ཡོན་ནི། སྐྱབས་འགྲོ་ནི་ཆོས་ཐམས་ཅད་ཀྱི་གཞི་རྟེན་ཡིན་
ཏེ། གང་གིས་སྐྱབས་སུ་སོང་བ་ཙམ་གྱིས་ཐར་བའི་ས་བོན་འདེབས་པ་དང་། མི་དགེ་བའི་
ཚོགས་ལས་རིང་ཞིང་དགེ་བ་གོང་དུ་འཕེལ་བ་དང༌། ངན་འགྲོའི་གནས་སུ་མི་ལྷུང་བ་དང་།
སྡོམ་པ་ཀུན་གྱི་གཞི་རྟེན་དུ་འགྱུར་ཞིང་། ཡོན་ཏན་ཐམས་ཅད་ཀྱི་འབྱུང་ཁུངས་སུ་འགྱུར་བ་
དང༌། གནས་སྐབས་སུ་ཡང་དཀར་ཕྱོགས་ཀྱི་ལྷ་རྣམས་ཀྱིས་བསྲུང་ཞིང་སྨོན་པ་ཡིད་བཞིན་དུ་
འགྲུབ་པ་དང༌། རྟག་ཏུ་དཀོན་མཆོག་གསུམ་གྱི་སྣང་བ་དང་མི་འབྲལ་ཞིང་ཚེ་རབས་ཐམས་
ཅད་དྲན་པ་དང་། འདི་ཕྱིར་བདེ་ཞིང་མཐར་ཐུག་སངས་རྒྱས་ཀྱི་གོ་འཕང་ཐོབ་པ་ལ་སོགས་
པའི་ ཕན་ཡོན་དཔག་ཏུ་མེད་དེ། ཕར་ཕྱིན་བསྡུས་ པ་ལས། སྐྱབས་སོང་བསོད་ནམས་་་
གཟུགས་ཡོད་ན། ། ཁམས་གསུམ་འདི་ཡང་སྣོད་དུ་ཆུང༌། ། ཞེས་གསུངས་སོ། །
- 134 -



སྐྱབས་འགྲོའི་ཁྲིད་ཡིག་འཇིགས་པ་ཀུན་སེལ་བཞུགས།
དྲུག་པ་སྐྱབས་སུ་སོང་བའི་བསླབ་བྱ་ནི། སངས་རྒྱས་ལ་སྐྱབས་སུ་སོང་ནས་རང་ཉིད་
འཁོར་བ་ན་འཁོར་བའི་འཇིག་རྟེན་པའི་ལྷ་དང༌། བརྟེན་པར་དཀའ་ཞིང་གནོད་པ་སྦྱིན་པའི་
རང་བཞིན་རྒྱལ་པོ་ལ་སོགས་པར་མགོན་སྐྱབས་མི་འཚོལ། སྐུ་རྟེན་ཆག་དུམ་ཡན་ཆད་ལ་ཇི་མི་
སྙམ་པའི་སྲི་ཞུ་མི་ལྷོད། ཆོས་ལ་སྐྱབས་སུ་སོང་ནས་སེམས་ཅན་ལ་འཚེ་བའི་བསམ་སྦྱོར་དྲག་པོ་
རྨི་ལམ་དུའང་མི་བྱེད། ཡི་གེ་དུམ་བུ་ཡན་ཆད་ལ་གུས་པ་བསྐྱེད། དགེ་འདུན་ལ་སྐྱབས་སུ་
སོང་ནས་ལྟ་སྤྱོད་ལོག་པའི་གང་ཟག་མུ་སྟེགས་ཀྱི་དངོས་པོ་ཅན་དང་མི་འགྲོགས་ཤིང་། ལྷན་པ་
སེར་པོའང་ལྡོག་པས་མི་བརྫི། བླ་མ་ལ་སྐྱབས་སུ་སོང་ནས་མཛད་སྤྱོད་ལ་ལོག་ལྟ་སྤུ་ཙམ་ཡང་
མི་བྱེད་ཅིང་། སངས་རྒྱས་ལས་ལྷག་པའི་འདུ་ཤེས་ཉིན་མཚན་འཁོར་ཡུག་ཏུ་བསྒོམ། གསང་
བ་མཆོག་གི་ཐེག་པ་འདིར་སྐྱབས་ཡུལ་གྱི་གཙོ་བོ་བླ་མ་ཡིན་ལ། བླ་མའི་ཐུགས་སངས་རྒྱས།
གསུང་དམ་ཆོས། སྐུ་དགེ་འདུན་ཡིན་པས་དེ་ཉིད་སུན་ཕྱུང་ན་སྐྱབས་ཡུལ་ཐམས་ཅད་སྤོངས་
པར་འགྱུར་བས་བླ་མ་དང་མི་འགལ་བ་གལ་ཆེ། ཡི་དམ་ལ་སྐྱབས་སུ་སོང་ནས་སྒོ་གསུམ་ལྷ་
སྔགས་ཀྱི་ཏིང་ངེ་འཛིན་ལས་མི་འདའ་ཞིང་འཕྲིན་ལས་རྣམ་བཞིས་འགྲོ་དོན་མཐར་འཁྱོལ་བ་
དང་། མཁའ་འགྲོ་ཆོས་སྐྱོང་ལ་སྐྱབས་སུ་སོང་ནས་ཚོགས་གཏོར་གྱིས་དགྱེས་པ་སྐོང་ཞིང་རྣམ་
བཞིའི་འཕྲིན་ལས་བསྐུལ་ལོ། ། སྐུ་གསུམ་ལ་སྐྱབས་སུ་སོང་ནས་རིག་པ་ངོ་བོ་རང་བཞིན་ཐུགས་
རྗེ་གསུམ་གཅིག་ཆར་ཟུང་འཇུག་ཏུ་སྤྱོད་དོ། །ཐུན་མོང་གི་བསླབ་བྱ་ནི། ཕྱི་ནང་གི་ལྷའི་ཁྱད་
པར་དང་དཀོན་མཆོག་གི་ཡོན་ཏན་ཡང་དང་ཡང་དུ་དྲན་པ། ཅི་ཟ་ཅི་འཐུང་གི་ཕུད་ཀྱིས་
དཀོན་མཆོག་མཆོད་དེ་རྗེས་སུ་དྲན་ཅིང་། དྲིན་ཤེས་པ་དུས་བཟང་སོགས་ལ་མཆོད་པ་རྒྱ་ཆེ་བ་
འབུལ་བ། སྙིང་རྗེ་ཆེན་པོས་འགྲོ་བ་གཞན་སྐྱབས་འགྲོའི་བསླབ་བྱ་ལ་འགོད་པ། དགོས་པ་
ཅི་བྱུང་ཡང་དཀོན་མཆོག་ལ་གསོལ་བ་བཏབ་ནས་བློ་འགེལ་བ་མ་གཏོགས་ལྷ་གཞན་ལ་སྐྱབས་མི་
འཚོལ་བ། སྐྱབས་འགྲོའི་ ཕན་ཡོན་རྒྱུན་དུ་དྲན་པ། ཉིན་དང་མཚན་དུ་སྐྱབས་འགྲོ་ལན་
གསུམ་གསུམ་བྱེད་པ། ཀུ་རེ་དང་བཞད་གད་ཀྱི་ཕྱིར་དུའང་སྐྱབས་གནས་མི་སྤོངས་པའོ། །
བདུན་པ་སྐྱབས་འགྲོའི་ཚོགས་ཞིང་ལ་བརྟེན་པའི་བསགས་སྦྱང་སོགས་བྱེད་ཚུལ་ལོགས་སུ་
འཆད་པ་ལས་ཤེས་པར་བྱའོ། །
སྨྲས་པ། སྲིད་དང་ཞི་བའི་རྒུད་པ་མཐའ་དག་ལས། ། ཡོངས་སུ་སྐྱོབ་པའི་དཀོན་
མཆོག་རིན་ཆེན་གསུམ། །ཕོངས་པའི་གཉེན་དུ་འདྲེན་པ་རྣམས་ཀྱིས་བསྔགས། །སྐྱབས་མེད་
ཉམ་ཐག་ལུས་ཅན་ཐམས་ཅད་ཀྱིས། ། བརྟེན་དཀའ་དོན་ཆུང་སྐྱབས་དེ་རྒྱང་སྤོངས་ལ། །
འདི་ཕྱིའི་རེ་ལྟོས་བླ་མ་དཀོན་མཆོག་ལ། ། ཁོལ་དང་མི་བསླུ་བཅོམ་ལྡན་བདེན་པའི་ཚིག །
ཡིན་པས་ཆོས་ཀྱི་གཞི་མར་གོ་བར་མཛོད། །
- 135 --



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཅེས་པ་འདི་ནི་དད་བརྩོན་དང་ལྡན་པའི་སྔགས་འཆང་ལྷ་བཟོ་བ་འཇམ་དབྱངས། དགེ་སློང་པདྨ་རྣམ་
རྒྱལ། ཐེག་མཆོག་བསྟན་འཛིན་སོགས་ཀྱིས་བསྐུལ་ངོར། ཆོས་དབྱིངས་སྟོབས་ལྡན་རྡོ་རྗེས་གཡང་སྟེང་
དོན་གཉིས་ལྷུན་འགྲུབ་ནས་རང་ལོ་ཉེར་ལྔའི་སྟེང་ས་ག་ཟླ་བའི་ཚེས་ལ་སྦྱར་བའོ། །
- 136
-



སེམས་བསྐྱེད་ཁྲིད་ཡིག་ཐེག་ཆེན་ལམ་བཟང་བཞུགས། །
༄༅། །འོད་གསལ་རྫོགས་པ་ཆེན་པོ་ལས།
སེམས་བསྐྱེད་ཁྲིད་ཡིག་ཐེག་ཆེན་ལམ་བཟང་བཞུགས་སོ། །
༄༅༅། ། བླ་མ་དང་པདྨ་རྡོ་རྗེ་དྲག་པོ་རྩལ་དབྱེར་མ་མཆིས་པའི་ཞབས་ལ་ཕྱག་འཚལ་
ལོ། །འདིར་འོད་གསལ་རྫོགས་པ་ཆེན་པོའི་ཐུན་མོང་གི་སྔོན་འགྲོའི་སྐོར་ལས་སེམས་བསྐྱེད་ཀྱི་
ཁྲིད་ཀྱི་རིམ་པ་ལ་གསུམ། ཚད་མེད་བཞིས་བློ་སྦྱོང་བ། བྱང་ཆུབ་མཆོག་ཏུ་སེམས་བསྐྱེད་པ།
སྨོན་འཇུག་གི་བསླབ་བྱ་བཟུང་བ་དང་གསུམ་ལས།
དང་པོ་བཏང་སྙོམས་བསྒོམ་པ་ནི། ད་ལྟའི་གནས་སྐབས་ན་ཕ་མ་དང་གཉེན་འདུན་
སོགས་རང་ཕྱོགས་ལ་ཤིན་ཏུ་ཆགས། དགྲ་དང་དེའི་ཕྱོགས་ལ་སྡང་ཞེན་མི་བཟད་པར་བྱེད་པ་
འདི་ཡང་མ་བརྟག་པའི་སྐྱོན་དུ་འདུག འདི་ལྟར་ཚེ་རབས་སྔ་མར་དགྲས་ཀྱང་གཉེན་བྱས་
ནས་ཕན་ཡང་མང་པོ་བཏགས། གཉེན་གྱིས་ཀྱང་དགྲ་བྱས་པ་ལ་ཐེ་ཚོམ་མེད། ད་ལྟའང་
དགྲ་ལ་དགྲར་བཟུང་ཡང་དེས་ངེས་པར་རང་ལ་གནོད་ཐུབ་པའི་གཏན་ཚིགས་མེད། རང་
གིས་བསྟུན་ཤེས་ན་གཉེན་བཞིན་དུ་ཕན་ཐོགས་པའང་སྲིད་ལ། གཉེན་ཡིན་ཀྱང་བུ་ཚས་ཕ་མ་
བསླུ་བ་བཞིན་འགལ་ཟླ་དང་བསྡོངས་ནས་དེའི་ཕྱོགས་བཟུང་། ནོར་འཕྲོག་པ་རྩོད་པ་འགྱེད་
པ་སོགས་མཐོང་ཆོས་སུ་གྱུར་པ་དང༌། གལ་ཏེ་གཅིག་ཏུ་མཛའ་བ་ལྟར་སྣང་ཡང་། དེ་ལ་མི་
འདོད་པ་བྱུང་བའི་ཚེ་རང་ལའང་སྡུག་བསྔལ་བསྐྱེད་ཅིང་། གནས་སྐབས་ཀྱི་བདེ་བ་འཇོམས་
པ་དང༌། ཁྱད་པར་གཉེན་འདུན་རྣམས་ལ་ཆགས་ནས་ཆོས་ལ་བློ་མི་འཇུག་པ་དང༌། ཞུགས་
ཀྱང་འཕྲལ་དུ་ཕན་འདོགས་པ་སྐད་བྱས་ནས་དགེ་བའི་གེགས་རླབས་པོ་ཆེ་བྱས་ཏེ། ངན་སོང་
དུ་བསྒྱུར་བའང་ཡོད་ན་དེ་ལས་དགྲར་གྱུར་པ་ཅི་ཞིག་ཡོད་བསམ་སྟེ་གཉེན་ལ་ཆགས་པ་བཏང་
ཞིང༌། དགྲ་འདི་ལ་སྔོན་གནོད་པ་བྱས་པའི་ལེ་ལན་རང་ལ་འཁོར་བ་ཡིན། དེས་ན་ཁོས་མ་
ལན་པར་ངས་ལན། ཚེ་འདི་ལ་ཡང་དགྲ་སྡང་བ་ལ་བརྟེན་ནས་ངེས་འབྱུང་སྐྱེས་ཏེ་ལམ་སྣ་ཟིན་
པའང་མང་པོ་ཡོད་སྙམ་དུ་དགྲ་ལ་སྡང་སེམས་སྐྱེ་བ་སྤངས་ཏེ་ བསྙམ་ནས། དེ་ གཉིས་མ་་
གཏོགས་པའི་བར་མའི་འགྲོ་བ་དང་ཁྱད་པར་མེད་པའི་བཏང་སྙོམས་བསྒོམ་དགོས་ཏེ་མ་འོངས་
པའི་ཆ་ལ་དགྲ་གཉེན་དུ་འགྱུར་བ་དང༌། གཉེན་དགྲ་རུ་འགྱུར་བ་ལ་ངེས་པ་མེད་དོ། ། ཐོག་
མར་སེམས་ཅན་བར་མ་བ་གཅིག་དང་གཉིས་ནས་རིམ་པར་ནམ་མཁའི་གར་ཁྱབ་ཀྱི་སེམས་ཅན་
- 137 -



is i
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཐམས་ཅད་ལ་ཉེ་རིང་ཆགས་སྡང་དང་བྲལ་བའི་དམིགས་པ་མེད་པའི་བཏང་སྙོམས་ལ་རྩལ་སྦྱང་
ངོ༌། ། བཏང་སྙོམས་མ་བསྒོམ་པར་འོག་མ་རྣམས་མི་འབྱུང་བ་དཔེར་ན་ས་ཕྱོགས་འབར་འབུར་
མང་བ་ཞིག་ཏུ་བསྡད་ན་མི་བདེ་བ་ལྟར་བཏང་སྙོམས་མེད་པར་བྱམས་པ་སོགས་བསྒོམ་ཀྱང་
ཕྱོགས་རེ་བ་ལས་མི་འབྱུང་ངོ༌། ། དེ་ནས་བྱམས་པ་བསྒོམ་ཚུལ་ནི། རང་གི་མ་ལྟ་བུ་ཡིད་དུ་
གང་བཅགས་པ་གཅིག་ལ་དམིགས་ནས་འདི་ལ་ཟག་མེད་ཀྱི་བདེ་བ་ག་ལ་ཡོད། ཟག་བཅས་ཀྱི་
བདེ་བ་ཙམ་ཡང་མི་འདུག ད་ལྟ་བདེ་བར་རློམ་པ་འདི་དག་ཀྱང་སྡུག་བསྔལ་དུ་གྱུར་ནས་འགྲོ་
བར་འདུག བདེ་བ་ཞིག་འདོད་ནས་འབད་འབད་དུང་དུང་བྱས་ཀྱང་ཕྱི་མར་ངན་སོང་གི་
སྡུག་བསྔལ་གྱི་རྒྱུ་བྱེད། ཚེ་འདིར་ཡང་ངལ་ཞིང་དུབ་པས་སྡུག་བསྔལ་བར་བྱེད་པ་མ་གཏོགས་
ཡང་དག་པའི་བདེ་བ་ཞིག་གཏན་ནས་མི་འདུག་པས་དཔེར་ན་བུ་ཆུང་གི་ལོག་སྒྲུབ་ཕ་མས་མྱུར་
དུ་བཟློག་པ་ལྟར། མ་དེ་བདེ་བ་དང་བདེ་བའི་རྒྱུ་དགེ་བ་ལ་སོགས་ལེགས་པའི་དཔལ་ལ་སྦྱོར་
བའི་བློ་འདུན་དྲག་པོ་ཐབས་ཇི་ལྟ་བུས་ཕན་གདགས་པར་བྱ་སྙམ་པའི་བྱམས་པ་བསྒོམ་ཞིང་རིམ་
གྱིས་སེམས་ཅན་ཐམས་ཅད་ལ་བསྒོམ་དགོས་སོ། །བྱམས་པ་བསྒོམས་པའི་ཕན་ཡོན་ནི། ཚེ་
འདི་ལ་འཛམ་བུ་གླིང་ཙམ་ལ་བྱམས་པ་བསྒོམས་ན་དེ་ལ་དབང་བའི་ལྕགས་ཀྱི་འཁོར་ལོས་སྒྱུར་
བའི་རྒྱལ་པོར་འགྱུར། གླིང་གཉིས་ལ་སྐྱེས་ན་དེ་ལ་དབང་བའི་ཟངས་ཀྱི་འཁོར་ལོས་སྒྱུར་བའི་
རྒྱལ་པོར་འགྱུར། གསུམ་ལ་སྐྱེས་ན་དེ་ལ་དབང་བའི་དངུལ་གྱི་འཁོར་ལོས་སྒྱུར་བའི་རྒྱལ་པོར་
འགྱུར། གླིང་བཞི་ལ་སྐྱེས་ན་དེ་ལ་དབང་བའི་གསེར་གྱི་འཁོར་ལོས་སྒྱུར་བའི་རྒྱལ་པོར་འགྱུར།
སྟོང་གསུམ་ལ་སྐྱེས་ན་ལྷའི་དབང་པོ་དང་ཚངས་པར་འགྱུར། ནམ་མཁའི་མཐའ་དང་མཉམ་
པའི་སེམས་ཅན་ཐམས་ཅད་ལ་སྐྱེས་ན་དེའི་འབྲས་བུ་རྫོགས་པའི་སངས་རྒྱས་མ་ཡིན་པ་གཞན་དུ་
མི་འགྱུར་རོ། ། བཅོམ་ལྡན་འདས་ཀྱིས་བདུད་སྡེ་མང་པོ་བྱམས་པའི་སྟོབས་ཀྱིས་བཏུལ། ཕ་
རོལ་འཇོམས་པ་ལ་བྱམས་པ་ལས་ལྷག་པ་མེད། རྫིའུ་སུམ་བརྒྱ་ལ་ཁ་ཟས་དག་ཉིན་རེ་བཞིན་
བྱིན་པ་ལས་བྱམས་པ་སྐད་ཅིག་ཙམ་བསྒོམ་པ་ཕན་ཡོན་ཆེ། མེ་ཆུ་དུག་མཚོན་སོགས་ཀྱིས་མི་
ཚུགས། ལྷ་འདྲེ་མི་གསུམ་འདུ་ཞིང་བྱམས། བསྲུང་བ་ཐམས་ཅད་ཀྱི་མཆོག་ཡིན། རྟོག་དུ་
བདེ་ཞིང་དོན་རྣམས་འགྲུབ་པར་འགྱུར་རོ། ། དེ་ནས་སྙིང་རྗེ་བསྒོམ་པ་ནི། ཐོག་མར་བཤན་
པས་གསོད་པའི་དུད་འགྲོ་ལྟ་བུའི་སྡུག་བསྔལ་ལ་བསམ་ཞིང་། དེ་ཉིད་སྡུག་བསྔལ་དང་སྡུག་
བསྔལ་གྱི་རྒྱུ་དང་བྲལ་འདོད་ཀྱི་སྙིང་རྗེ་བསྐྱེད། དེ་ནས་མི་ནག་ཅན་བཙོན་དོང་དུ་བཅུག་པ་
མཐར་གསོད་པར་རྩོམ་པའི་དུས་སུ་སྙིང་འདར་དབུགས་འཚང་ཅི་བྱ་གཏོལ་མེད་དུ་གྱུར་པ་དེ་དེ་
མ་ཐག་ཆད་པ་དྲག་པོ་བཅད་ནས་ཡན་ལག་དང་ནང་རོལ་མགོ་བོ་རྣམས་རིམ་པ་ལྟར་གཅོད་པའི་
སྡུག་བསྔལ་བློ་ཡུལ་དུ་བླངས་ཏེ། དེ་ལ་སྙིང་རྗེ་མཆི་མ་འཁྲུག་པ་ཙམ་དུ་བསྒོམས། དེ་ལྟར་
138



སེམས་བསྐྱེད་ཁྲིད་ཡིག་ཐེག་ཆེན་ལམ་བཟང་བཞུགས།
བྱས་ཀྱང་སྙིང་རྗེ་མི་སྐྱེ་ན་རང་ཉིད་རྒྱལ་ཁྲིམས་ལ་འགལ་ཏེ། དེ་རིང་ཙམ་ལ་གཤེད་མ་མང་
པོས་བཟུང་ནས་མྱུར་དུ་མགོ་བོ་འབྲེག་པར་འགྱུར་ངེས་པའི་འཇིགས་སྔངས་བློ་ཡུལ་དུ་བླངས་
ཤིང་སྔར་བཞིན་གཞན་ལ་བསྒོམ་ན་སྐྱེ་སླའོ། ། དེ་ལ་མྱོང་བ་ཐོན་ནས་ངན་སོང་གསུམ་གྱི་སྡུག་
བསྔལ་མྱོང་བའི་སེམས་ཅན་ལ་བསྒོམ། ངན་སོང་གི་རྒྱུ་སྒྲུབ་པའི་ཚུལ་འཆལ་དང་ལྟ་ལོག་མི་
དགེ་བའི་ལས་བྱེད་པ་རྣམས་ནས་རིམ་པ་བཞིན་ནམ་མཁའི་མཐའ་མཉམ་གྱི་སེམས་ཅན་ཐམས་
ཅད་ལ་བསྒོམ། དཔེར་ན་མ་བུ་གཅིག་པའི་བུ་ཆུང་དེ་མེ་དོང་དུ་ལྷུང་བའི་སྡུག་བསྔལ་མའི་བློ་
ཡུལ་དུ་བླངས་པས་ལུས་ངག་ལ་སྡུག་བསྔལ་མེད་བཞིན་དུ་བརྒྱལ་ཏེ་དྲན་པ་ཉམས་པར་འགྱུར་
བས་དེ་བཞིན་འགྲོ་བ་ཀུན་གྱི་སྡུག་བསྔལ་མཐའ་དག་ལ་བསམ་ཞིང་བཟོད་གླགས་མེད་པ་ཞིག་མ་
སྐྱེས་ཀྱི་བར་དུ་བསྒོམ། སྙིང་རྗེ་ཆེན་པོ་འདི་དང་པོ་སངས་རྒྱས་ཀྱི་རྒྱུ་ས་བོན་ལྟ་བུ། བར་དུ་
རྐྱེན་སོ་ནམ་དང་ཆུ་ལུད་ལྟ་བུ། ཐ་མར་སོངས་རྒྱས་ཐོབ་པའི་ཚེ་འགྲོ་དོན་འཕྲིན་ལས་ཀྱི་སྒོ་ལོ་
ཏོག་ལྟ་བུ་ཡིན། ཆོས་ཐམས་ཅད་ཀྱི་རྩ་བ་ཡིན། དཔེར་ན་འཁོར་ལོ་རིན་པོ་ཆེ་ཡོད་ན་རྒྱལ་
སྲིད་དང་འབྱོར་བ་མཆོག་ཏུ་འཕེལ་བ་ལྟར། སྙིང་རྗེ་ཆེན་པོ་ཡོད་པ་ལ་ལེགས་པ་ཐམས་ཅད་
འབྱུང་ངོ༌། ། དེ་ནས་དགའ་བ་ནི། མཐོ་རིས་ཀྱི་ཡུལ་ན་སུ་ཞིག་བདེ་ཞིང་སྐྱིད་པ། ཚེ་རིང་
བ། འཁོར་མང་བ། ལོངས་སྤྱོད་དང་ལྡན་པ་ཞིག་དམིགས་ཡུལ་དུ་བསམ་ནས་དེ་ལ་འགྲན་
སེམས་དང་ཕྲག་དོག་མེད་པར་ད་དུང་འདི་ལས་ཀྱང་ཚངས་པ་དང་བརྒྱ་བྱིན་ལྟ་བུར་གྱུར་ཅིག
ཚངས་པ་དང་བརྒྱ་བྱིན་རྣམས་ཉན་རང་དགྲ་བཅོམ་པའི་འབྲས་བུ་ཐོབ་པར་གྱུར་ཅིག སེམས་
ཅན་ཐམས་ཅད་འདི་ལྟ་བུའི་གོ་འཕང་ཐོབ་ན་ང་རེ་དགའ་སྙམ་པ་དང༌། ཁྱད་པར་རང་ལ་
གནོད་པར་བྱེད་པའི་དགྲ་ རང་སེམས་ལ་ཕྲག་དོག་གི་གནས་སུ་ གྱུར་ པ་ ཐམས་ ཅད་ལ་གཞན་
འབྱོར་ཕུན་སུམ་ཚོགས་པ་ལ་མི་བཟོད་པའི་བློ་ངན་གྱི་རྩ་བ་དྲུངས་ནས་ཕྱུང་སྟེ་བདེ་བ་དང་ལྡན་
པའི་ཆ་ཐམས་ཅད་ལ་དགའ་བ་ཁྱད་པར་ཅན་བསྒོམ་ཞིང་མཐར་དམིགས་པ་མེད་པའི་ངང་ལ་
བཞག་གོ །
གཉིས་པ་དངོས་གཞི་ལ་ཡང་གསུམ། དང་པོ་ལྷག་བསམ་དང་རྣམ་དབྱེ་གཉིས་ལས།
དང་པོ་ནི་ཚེ་རབས་འཁོར་བ་ཐོག་མ་མེད་པ་ནས་ རང་དོན་ཁོ་ན་བྱས་པས་ཉམས་ཉེས་སྡུག་
བསྔལ་དེ་ཙམ་ཞིག་མྱོང་བ་དེ་ཅིས་ལན་ན། རང་དོན་ཁོ་ན་བྱས་པས་ལན། ཐེག་པ་འོག་མ་
ཉན་ཐོས་དང་རང་རྒྱལ་རྣམས་ཀྱིས་ཉོན་མོངས་པའི་དགྲུ་མཐའ་དག་བཅོམ་ནས་གཡེལ་མེད་དུ་
བརྩོན་པ་བྱས་ཀྱང་ཐར་བ་ཙམ་ལས་མི་ཐོབ་པ་ནི་རང་དོན་ཁོ་ནར་སོང་བས་ལན་པ་ཡིན་པས།
ད་ནས་བདག་གིས་ཅི་ལ་ཐུག་ཀྱང་མ་རྒན་སེམས་ཅན་རྣམས་བདེ་བ་དང་བདེ་བའི་རྒྱུ་དང་ལྡན་
པར་བདག་གིས་བྱའོ། ། སྡུག་བསྔལ་དང་སྡུག་བསྔལ་གྱི་རྒྱུ་དང་འབྲལ་བའི་ཐབས་བདག་གིས་
- 139 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
to
is
is
is
ir
བྱའོ་སྙམ་པའི་ལྷག་བསམ་རྣམ་དག་བཅོས་མ་མ་ཡིན་པ་ཞིག་མ་སྐྱེས་ཀྱི་བར་དུ་བསྒོམ་སྟེ་ལྷག་
བསམ་བཟང་པོ་སེམས་ཅན་ལ་ཕན་གདགས་པའི་བསམ་སྦྱོར་བསྐྱེད་ཀྱང་ཕྱོགས་རིས་ཙམ་མ་
གཏོགས་མི་ཕན། འོ་ན་བདག་འཁོར་ལོས་སྒྱུར་བའི་རྒྱལ་པོའམ་ཚངས་པ་ལྟ་བུར་གྱུར་ཀྱང་
འགྲོ་བ་སེམས་ཅན་ཐམས་ཅད་ལ་ཕན་པ་བསྒྲུབ་མི་ནུས། ཉན་རང་དགྲ་བཅོམ་པའི་གོ་འཕང་
ཐོབ་ཀྱང་ རང་ཡང་ཞི་བའི་རྒུད་པ་ལས་མ་འདས་པས་གཞན་འགྲོ་བ་རྣམས་གཏན་གྱི་བདེ་བ་
སངས་རྒྱས་ཀྱི་གོ་འཕང་ལ་འགོད་ག་ལ་ནུས། འོ་ན་སེམས་ཅན་ཐམས་ཅད་བདེ་བ་དང་བདེ་
བའི་རྒྱུ་དང་ལྡན་ཞིང་སྡུག་བསྔལ་དང་སྡུག་བསྔལ་གྱི་རྒྱུ་དང་གཏན་ནས་བྲལ་ཏེ་སངས་རྒྱས་ཀྱི་གོ་
འཕང་ལ་འགོད་ནུས་པ་ནི་རྫོགས་པའི་སངས་རྒྱས་ཁོ་ན་ཡིན་པས། ཁོང་གི་སྐུའི་ཡོན་ཏན་
མཚན་དཔེས་སྤྲས་པ། གསུང་གི་ཡོན་ཏན་འབད་རྩོལ་མེད་པར་ཡན་ལག་དྲུག་ཅུ་དང་ལྡན་
པའི་གསུང་དབྱངས་སྐད་ཅིག་རེ་རེས་ཀྱང་སེམས་ཅན་ཐམས་ཅད་ཀྱི་རང་རང་གི་སྐད་ཀྱིས་ཆོས་
སྟོན་ནུས་པ། ཐུགས་ཀྱི་ཡོན་ཏན་ཤེས་བྱ་ཇི་ལྟ་བ་དང་ཇི་སྙེད་པ་ཐམས་ཅད་མངོན་སུམ་དུ་
གཟིགས་ཤིང་། སེམས་ཅན་ཐམས་ཅད་ལ་མ་བུ་གཅིག་པ་ལ་བརྩེ་བ་ལྟར་ཐུགས་རྗེ་ཆེན་པོ་ཉེ་
རིང་མེད་པར་འཇུག་པས་གདུལ་བྱའི་དུས་ལས་སྐད་ཅིག་ཀྱང་མི་འདའ་བའི་འཕྲིན་ལས་འབད་
མེད་ལྷུན་གྱིས་གྲུབ་ཅིང༌། སྐུ་གསུང་ཐུགས་ཀྱི་འོད་ཟེར་རེ་རེ་ཙམ་སྤྲོས་པས་ཀྱང་སེམས་ཅན་
དཔག་ཏུ་མེད་པ་སངས་རྒྱས་ཀྱི་གོ་འཕང་ལ་འགོད་ནུས་པ་སོགས་མདོར་ན་ཡོན་ཏན་ཐམས་ཅད་
དང་ལྡན་ཞིང་སྐྱོན་ཐམས་ཅད་དང་བྲལ་བ་ནི་རྫོགས་པའི་སངས་རྒྱས་ཁོ་ན་ཡིན། དེས་ན་
བདག་གཞན་གཉིས་ཀའི་དོན་མཐར་ཕྱིན་པ་ཞིག་བྱེད་ན་དེ་ལྟ་བུའི་གོ་འཕང་ཞིག་ཐོབ་དགོས་
པས། བདག་གིས་མ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་རིན་པོ་ཆེ་ཅི་
ནས་ཀྱང་ཐོབ་པར་བྱའོ་སྙམ་པ་ནི་སྨོན་པ་བྱང་ཆུབ་ཀྱི་སེམས་སོ། ། དེ་ལྟར་སྨོན་པ་ཙམ་བྱས་
ཀྱང་ཕན་ཡོན་དཔག་ཏུ་མེད་ཅིང་མྱུར་དུ་སངས་རྒྱས་ཐོབ་པ་ལ་དེའི་རྒྱུ་བསྒྲུབ་དགོས་པས། རྒྱུ་
གང་ལགས་པ་དེ་ལ་འབད་པར་བྱའོ་སྙམ་པ་ནི་འཇུག་པ་བྱང་ཆུབ་ཀྱི་སེམས་བསྐྱེད་ཡིན་ནོ། །
དེ་ལ་དབྱེ་ན་བློའི་ཁྱད་པར་གྱིས་སྔོན་ལ་རང་སངས་རྒྱས་ནས་གཞན་དེའི་གོ་འཕང་ལ་འགོད་པར་
འདོད་པ་དེད་དཔོན་ལྟ་བུའི་སེམས་བསྐྱེད། རང་དང་སེམས་ཅན་ལྷན་ཅིག་སངས་རྒྱས་པར་
འདོད་པ་གྲུ་བ་ལྟ་བུའི་སེམས་བསྐྱེད། སེམས་ཅན་རྣམས་སྔོན་ལ་སངས་རྒྱས་ནས་རང་རྗེས་སུ་
འཚང་རྒྱ་བར་འདོད་པ་རྫི་བོ་ལྟ་བུའི་སེམས་བསྐྱེད། ས་མཚམས་ཀྱིས་དབྱེ་ན་ཚོགས་སྦྱོར་ལ་
མོས་པས་སྤྱོད་པའི་སེམས་བསྐྱེད། ས་དང་པོ་ནས་བདུན་པའི་བར་ལ་ལྷག་བསམ་རྣམ་དག་གི་
སེམས་བསྐྱེད། དག་པ་ས་གསུམ་ནས་རྣམ་པར་སྨིན་པའི་སེམས་བསྐྱེད། སངས་རྒྱས་ཀྱི་སར་
སྒྲིབ་པ་སྤངས་པའི་སེམས་བསྐྱེད་ཀྱི་ཐ་སྙད་ཡོད་ཀྱང་ཀུན་རྫོབ་ཆོ་ག་དང་དོན་དམ་མཚན་ཉིད་
— 14O -



སེམས་བསྐྱེད་ཁྲིད་ཡིག་ཐེག་ཆེན་ལམ་བཟང་བཞུགས།
བསྒོམ་སྟོབས་ཀྱིས་ཐོབ་པ་ཡིན་ནོ། །གཉིས་པ་ནི་དེ་ལྟར་གོང་དུ་སྨྲས་པ་རྣམས་རྒྱུད་དང་འདྲེས་
ངེས་བྱས་ཏེ། ཆོ་ག་ལ་བརྟེན་ནས་སེམས་བསྐྱེད་འབོག་ཆོག་ལ་ཡང་བླ་མ་དཀོན་མཆོག་ལ་
མཆོད་པ་རྒྱ་ཆེན་པོ་དང༌། ཅི་འབྱོར་བའི་མཎྜལ་འབུལ། ཡོད་ན་རི་དང་ཡུལ་ཕྱོགས་རེ་རེ་ལྟ་
བུ་དང་མཚོ་ཆེན་པོ་ལྟ་བུ་རིན་གྱིས་ཉོས་ནས་དེ་ན་གནས་པའི་སེམས་ཅན་གྱི་རྣམ་གྲངས་སྤྱི་དང༌
མིན་ཡང་བྱི་བ་ལྟ་བུ་ཚེ་ཐར་དུ་གཏོང་བ། རྔོན་པ་དང་བཤན་པ་ལྟ་བུ་ལ་ནོར་བྱིན་ནས་རབ་ཚེ་
གང་འབྲིང་ལོ་རེ། ཐ་མ་ཟླ་རེ་ཙམ་ལ་སྡིག་པའི་ལས་ལས་བཟློག ཚེ་ཐར་ངེས་གྲངས་གང་
མང་དུ་གཏོང་བ། ཐ་ན་གཅིག་ཙམ་གཏོང་བའི་དམ་བཅའ་བྱེད་པ་ཕྱག་ལེན་ཡིན་ནོ། །
གནས་དུས་ཀྱི་དབང་གིས་མཆོད་པ་སོགས་རྒྱས་པར་བྱེད་མ་ནུས་ན་རྗེས་སོར་མཆོད་པ་བརྒྱ།
མེ་ཏོག་བརྒྱ། མར་མེ་བརྒྱ། ལྷ་བཤོས་བརྒྱ། ཆུ་གཏོར་བརྒྱ། ས་ཙྪ་བརྒྱ་ལ་སོགས་པ་
ཁས་ལེན་དུ་བཅུག་ནས། དངོས་གཞི་ལ་སློབ་མ་རྣམས་ཀྱིས་ཁྲུས་བྱས་ཏེ་ཕྱག་འཚལ། མཎྜལ་
ཕུལ། ལུས་ངག་ཡིད་གསུམ་ གུས་པའི་སྒོ་ནས་ ཉན་ཅིང་སློབ་དཔོན་གྱིས་སྔོན་སངས་རྒྱས་
རྣམས་ཀྱིས་དང་པོ་བྱང་ཆུབ་མཆོག་ཏུ་སེམས་བསྐྱེད་པའི་ལོ་རྒྱུས་དང་ཕན་ཡོན་ཞིབ་ཏུ་བཤད་
ཅིང་དམིགས་པ་རྣམས་སྐྱབས་འགྲོའི་ཚོགས་ཞིང་ལྟར་གསལ་བཏབ་ནས། ན་མོ༔ སྐྱབས་
ཡུལ་མ་ལན་གཅིག་གིས་སྐྱབས་འགྲོ་དང་། ཧོ༔ དབྱིངས་རིག་མ་ལན་གཅིག་གིས་སེམས་བསྐྱེད།
བླ་མ་ཡི་དམ་ལྷ་ཚོགས་གཤེགས། ཞེས་པ་ནས་ཆེན་པོར་བསྔོ་ཡན་ཆད་ཀྱིས་ཡན་ལག་བདུན་པ་
དང་བཅས་པ་རྗེས་བཟློས་བྱེད་དུ་བཅུག དེ་ནས་བདག་མིང་འདི་ཞེས་བགྱི་བས། དུས་འདི་
ནས་བཟུང་སྟེ་ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་རྐང་གཉིས་རྣམས་ཀྱི་མཆོག་སངས་
རྒྱས་བཅོམ་ལྡན་འདས་རྣམས་ལ་སྐྱབས་སུ་མཆིའོ། །འདོད་ཆགས་དང་བྲལ་བ་རྣམས་ཀྱི་མཆོག
ཆོས་ལ་སྐྱབས་སུ་མཆིའོ། །ཚོགས་རྣམས་ཀྱི་མཆོག འཕགས་པ་ཕྱིར་མི་ལྡོག་པའི་དགེ་འདུན་
རྣམས་ལ་སྐྱབས་སུ་མཆིའོ། ། ཞེས་དགོས་ཀྱི་སྐྱབས་འགྲོ་ལན་གསུམ་དང་། ཕྱོགས་བཅུ་ན་
བཞུགས་པའི་སངས་རྒྱས་བཅོམ་ལྡན་འདས་ཐམས་ཅད་བདག་ལ་དགོངས་སུ་གསོལ། ས་བཅུ་
ལ་གནས་པའི་བྱང་ཆུབ་སེམས་དཔའ་ཆེན་པོ་རྣམས་བདག་ལ་དགོངས་སུ་གསོལ། བླ་མ་རྡོ་རྗེ་
འཛིན་པ་ཆེན་པོ་རྣམས་བདག་ལ་ དགོངས་སུ་ གསོལ། ཇི་ལྟར་སྔོན་གྱི་བཅོམ་ལྡན་འདས་
རྣམས་དང༌། བྱང་ཆུབ་སེམས་དཔའ་ཆེན་པོ་རྣམས་ཀྱིས། བྱང་ཆུབ་ཆེན་པོར་ཐུགས་བསྐྱེད་
པ་དེ་བཞིན་དུ། བདག་མིང་འདི་ཞེས་བགྱི་བས་ཀྱང་སེམས་ཅན་མ་བསྒྲལ་བ་རྣམས་བསྒྲལ་བ་
དང༌། མ་གྲོལ་བ་རྣམས་གྲོལ་བ་དང༌། དབུགས་མ་དབྱུང་བ་རྣམས་དབུགས་དབྱུང་བ་དང༌།
ཡོངས་སུ་མྱ་ངན་ལས་མ་འདས་པ་རྣམས་མྱ་ངན་ལས་འདའ་བའི་ཕྱིར། དུས་འདི་ནས་བཟུང་
སྟེ་བྱང་ཆུབ་སྙིང་པོ་ལ་མཆིས་ཀྱི་བར་དུ་བྱང་ཆུབ་ཆེན་པོར་སེམས་བསྐྱེད་པར་བགྱིའོ། ། ཞེས་
- 141 -
2



A
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལན་གསུམ་གྱིས་རྗེས་བཟློས་བྱ། ཇི་ལྟར་ཐོབ་ན་སྨོན་འཇུག་ནི་ངོ་བོ་གཅིག་ཏུ་སྐྱེ་བ་ཡིན་ལ།
དངོས་པོ་ཐ་དད་པ་ནི་མེད་དོ། །ཆོ་ག་ལ་ཐ་དད་པ་སྦྱར་བ་ཡང་ལྡོག་པ་ཐ་དད་པ་གསུམ་བརྗོད་
པ་གསུམ་ལ་སྐྱེ་བ་ཡིན་གྱི་ངོ་བོ་ཐ་དད་པ་མ་ཡིན་ཏེ། བློ་རྗེས་གཅིག་དུས་གཅིག་བྱེད་པ་གཅིག་
པའི་བདག་ཉིད་ཡིན་པའི་ཕྱིར་རོ། ། དེ་ལྟར་ཐོབ་ནས་བྱང་ཆུབ་ཀྱི་སེམས་གསོ་བ་དང་གསལ་
ཐེབས་པའི་ཕྱིར་ཉིན་དང་མཚན་ལན་གསུམ་གསུམ་དུ་བྱང་ཆུབ་ཀྱི་སེམས་བསྐྱེད་པ་ལ་ནན་ཏན་
ཏུ་བྱའོ། །དེ་ལྟར་སེམས་བསྐྱེད་ཀྱི་སྡོམ་པ་ཐོབ་པ་ལ་དགའ་བ་བསྒོམ་པ་ནི། དེང་དུས་བདག་
ཚེ་འབྲས་བུ་ཡོད། ། མི་ཡི་སྲིད་པ་ལེགས་པར་ཐོབ། ། དེ་རིང་སངས་རྒྱས་རིགས་སུ་སྐྱེས། །
སངས་རྒྱས་སྲས་སུ་ད་གྱུར་ཏོ། །ཞེས་སོ། ། དེ་ལྟར་བྱང་ཆུབ་ཀྱི་སེམས་རིན་པོ་ཆེ་བསྐྱེད་པའི་
ཕན་ཡོན་ནི། དཔེར་ན་རྒྱལ་པོ་ཆེན་པོའི་སྲས་འཁྲུངས་པ་དང་དུས་མཉམ་དུ་ལུས་སྟོབས་
ཡོངས་སུ་མ་རྫོགས་ཀྱང་བློན་པོའི་བུ་ཐམས་ཅད་ཟིལ་གྱིས་གནོན་པ་ལྟར། སོ་སོ་སྐྱེ་བོ་ཐ་མལ་
བ་ཞིག་ཡིན་ཡང་བྱང་ཆུབ་ཀྱི་སེམས་བསྐྱེད་མ་ཐག་ནས་རྒྱལ་བའི་སྲས་སུ་གྱུར་ནས་ཉན་ཐོས་དང་
རང་རྒྱལ་དགྲ་བཅོམ་པ་རྣམས་ཟིལ་གྱིས་གནོན་པར་འགྱུར་རོ། ། འཁོར་ལོས་སྒྱུར་བའི་རྒྱལ་པོ་
དང་ཚངས་དབང་སོགས་ལྷ་དང་བཅས་པའི་འགྲོ་བ་ཐམས་ཅད་ཀྱིས་བཀུར་སྟི་བྱས་ཀྱང་དཀོར་
འཇུ་སྟེ་འགྲོ་བ་རྣམས་སངས་རྒྱས་ཀྱི་ས་ལ་འགོད་འདོད་ཀྱི་སེམས་བསྐྱེད་བཟང་བའི་ཕྱིར་རོ། །
བྱང་ཆུབ་ཀྱི་སེམས་རིན་པོ་ཆེ་འདི་ད་ལྟར་ཉམས་ཀྱང་ད་ལྟ་བླངས་ཆོག་པ་དེ་སྒྲ་མི་སྙན་གྱི་ལོངས་
སྤྱོད་ལྟར་ད་ལྟ་ཟད་ཀྱང་ད་ལྟ་འབྱུང་ངོ༌། ། སེམས་བསྐྱེད་མི་ལྡན་པ་ཞིག་གིས་སྡིག་པ་ཆུང་ངུ་
བྱས་པས་ཀྱང་ངན་སོང་དུ་འགྲོ་སྟེ། དཔེར་ན་ལྕགས་ཀྱི་རིལ་བུ་ཆུང་ངུ་མཚོ་ནང་དུ་འཕང་ན་
ཞབས་སུ་འགྲོ་བ་དང་འདྲ། སེམས་བསྐྱེད་ཀྱི་ཐབས་ལ་མཁས་ན་སྡིག་པ་ཆེན་པོས་ཀྱང་ངན་
སོང་དུ་མི་འགྲོ་སྟེ། དཔེར་ན་ལྕགས་སྣོད་ཆེན་པོ་གཉིས་ཁ་སྤྲད་ནས་མཚོ་ནང་དུ་འཕངས་ཀྱང་
ཞབས་སུ་མི་འགྲོ་བར་སྟེང་དུ་ལྡིང་བ་དང་འདྲའོ། །གསང་སྔགས་ཀྱི་རྒྱུད་སྡེ་ནས་སྦྱོར་སྒྲོལ་མཐུ་
གཏད་རྫས་ངན་སོགས་མི་རུང་བ་མང་པོ་བྱེད་པར་གསུངས་པ་སེམས་བསྐྱེད་ཁོ་ནས་བསྒྱུར་བས་
བྱང་ཆུབ་ཀྱི་ལམ་དུ་འགྲོ་བས་གསང་སྔགས་ཀྱི་རྩ་བ་སེམས་བསྐྱེད་ལ་ཐུག སེམས་བསྐྱེད་ཀྱིས་
མ་ཟིན་ན་བདེ་དགྱེས་གསང་གསུམ་བཀའ་དགོངས་ཕུར་གསུམ་སོགས་གསང་སྔགས་ཉམས་སུ་
བླངས་ཀྱང་སྔགས་ནག་མུ་སྟེགས་པ་དང་ཆ་མཐུན་ཡིན་ནོ། ། དེའི་ཕྱིར་དུ་སེམས་བསྐྱེད་ཀྱི་
གནད་འདི་མ་གོ་བར་མི་ཚེར་བསྙེན་བསྒྲུབ་ལ་བསྐྱལ་ཡང་ཚེ་གཅིག་ སངས་ རྒྱས་ ག་ ལ་ ཐོབ།
བྱང་ཆུབ་ཀྱི་ལམ་དུ་ཡང་འགྲོ་དཀའོ། །དེ་བཞིན་དུ་དཀའ་ཐུབ་དང་སྙིང་རུས་སྡོམ་པ་དང་དམ་
ཚིག་སོགས་གཙང་ཡང་བྱང་ཆུབ་ཀྱི་ལམ་དུ་མི་འགྲོ་སྟེ་འབྲས་བུ་ཉན་རང་ཙམ་མོ། །ཟག་བཅས་
ཀྱི་མངོན་ཤེས་ལྔ་ཐོབ་ཀྱང་སངས་རྒྱས་མི་ཐོབ་སྟེ་ཕྱི་རོལ་བའི་དྲང་སྲོང་དང་འདྲའོ། ། གྲུབ་པ་
- 142
6



སེམས་བསྐྱེད་ཁྲིད་ཡིག་ཐེག་ཆེན་ལམ་བཟང་བཞུགས།
ཆེན་པོ་བརྒྱད་ཐོབ་ཀྱང་སངས་རྒྱས་མི་ཐོབ་སྟེ་བོན་དང་ཕྱི་བའི་གྲུབ་ཐོབ་དང་འདྲའོ། ། བྱང་
ཆུབ་ཀྱི་སེམས་རིན་པོ་ཆེ་འདིས་ཟིན་ན་ཇི་ལྟར་བྱས་ཀྱང་བྱང་ཆུབ་ཀྱི་ལམ་དུ་འགྲོའོ། ། བཟའ་
བ་དང་བཏུང་བ་དང་ཉལ་བ་དང་བག་མེད་པ་སྤྱད་ཀྱང་བསོད་ནམས་ཀྱི་ཚོགས་རྒྱུན་ཆད་མེད་
པར་དབྱར་དུས་ཀྱི་ཆུ་དང་འདྲའོ། །གསང་སྔགས་ལ་བརྟེན་ནས་ཚེ་གཅིག་ལུས་གཅིག་ལ་
སངས་རྒྱས་འགྲུབ་ཀྱང་རྒྱུ་བྱང་ཆུབ་ཀྱི་སེམས་བཟང་པོ་ལ་རྐྱེན་གསང་སྔགས་ཟབ་པས་སངས་
རྒྱས་འགྲུབ་པ་ཡིན། གསེར་འགྱུར་གྱི་རྩི་དེ་ལྕགས་ལ་བྱུགས་ན་ཡང་གསེར་དུ་འགྱུར་བ་ལྟར་
བྱང་ཆུབ་ཀྱི་སེམས་རིན་པོ་ཆེས་ཟིན་པའི་ལས་ཐམས་ཅད་བྱང་ཆུབ་ཀྱི་ལམ་དུ་འགྱུར་བས་ཆོས་
གང་ཉམས་སུ་ལེན་ཀྱང་ཐོག་མར་འ དི་རྒྱུད་དང་འདྲེས་པ་གལ་ཆེ། སྤྱོད་འཇུག་ལས། བྱང་
ཆུབ་སེམས་བསྐྱེད་གྱུར་ན་སྐད་ཅིག་གིས། ། འཁོར་བའི་བཙོན་རར་བསྡམས་པའི་ཉམ་ཐག་
རྣམས། ། བདེ་གཤེགས་རྣམས་ཀྱི་སྲས་སུ་བརྗོད་བྱ་ཞིང་། ། འཇིག་རྟེན་ལྷ་མིར་བཅས་པའི་
ཕྱག་བྱར་འགྱུར། ། ཞེས་པ་ལ་སོགས་པའི་ཕན་ཡོན་རྣམས་རྒྱས་པར་བཤད་ཅིང་དེ་ལས་བྱུང་
བའི་དགེ་བ་བྱང་ཆུབ་ཏུ་བསྔོ་བར་མོས་ལ། བསོད་ནམས་འདི་ཡིས་ཐམས་ཅད་གཟིགས་པ་
སོགས་དང་། བྱང་ཆུབ་སེམས་མཆོག་རིན་པོ་ཆེ་སོགས་བསྔོ་སྨོན་བྱ། དེ་ནས་རྒྱུན་གྱི་བློ་སྦྱོང་
མདུན་གྱི་ནམ་མཁར་སྐྱབས་ཡུལ་གསལ་བཏབ་ནས། སེམས་བསྐྱེད་ཀྱི་དཔང་པོར་བཞུགས་
པར་དམིགས་ལ། ཚིག་དོན་རྣམས་དྲན་བཞིན་དུ་ངག་ནས་འདི་ལྟར་སེམས་ཅན་འདི་དག་
ཐམས་ཅད་བདག་གི་ཕ་མར་མ་གྱུར་པ་ནི་གཅིག་ཀྱང་མེད། ཕ་མར་གྱུར་པའི་ཚེ་ད་ལྟའི་ཕ་མ་
བཞིན་གཅེས་སྤྲས་ཀྱིས་བསྐྱངས། ཟས་ཀྱི་ཕུད་སྦྱིན། གོས་ཀྱི་རྩེ་གཡོགས། ཤིན་ཏུ་བྱམས་
པའི་བསམ་སྦྱོར་གྱིས་བསྐྱེད་བསྲིང་བར་ངེས་ན། ཕ་མ་འཁོར་བ་ན་གནས་བཞིན་བདག་ཐར་
བ་ཐོབ་པ་ལ་དགོས་པ་ཅི་ཡོད། དེའི་ཕྱིར་བདག་གིས་སེམས་ཅན་ཐམས་ཅད་ཀྱི་དོན་དུ་བྱང་
ཆུབ་མཆོག་ཏུ་སེམས་བསྐྱེད་ནས་སྤྱོད་པ་རླབས་པོ་ཆེ་ལ་ བསླབ་ཅིང་འཁོར་བར་ སེམས་ ཅན་
གཅིག་ཀྱང་མི་གནས་པ་ཙམ་དུ་བརྩོན་འགྲུས་བརྩམ་མོ་སྙམ་དུ། ཧོ༔ དབྱིངས་རིག་ངོ་བོ་མ་
བཅོས་པའི༔ ཞེས་ སོགས་བདག་གཞན་སེམས་ཅན་ ཐམས་ ཅད་ཀྱིས་འུ་རུ་རུ་བརྗོད་པར་
དམིགས་ནས་བརྒྱ་སྟོང་སོགས་འདོན། དབྱིངས་རིག་མའི་ཚིག་འགྲེལ་འོག་ཏུ་འབྱུང་བ་ལས་
ཤེས་པར་བྱའོ། ། མཐར་ཚོགས་ཞིང་རྣམས་ཀྱི་ཐུགས་ཀ་ནས་དོན་དམ་པའི་བྱང་ཆུབ་ཀྱི་སེམས་
འོད་ཟེར་ཀྱི་རྣམ་པར་འཕྲོས་པས་བདག་གཞན་ཐམས་ཅད་ལ་ཐིམ་པས་དེ་རྣམས་ཀྱི་ཐུགས་རྒྱུད་
ལ་གནས་པའི་བྱང་ཆུབ་ཀྱི་སེམས་རིན་པོ་ཆེ་གཉིས་རང་གཞན་གྱི་རྒྱུད་ལ་ལྷང་གིས་སྐྱེས་པར་
བསམ་ལ་སྟོང་པ་ཉིད་ཀྱི་གཤིས་ལ་འཇོག་པ་ནི་དོན་དམ་པའི་བྱང་ཆུབ་ཀྱི་སེམས་སོ། ། སེམས་
བསྐྱེད་དེ་ཡང་ཁ་ཙམ་དུ་མ་སོང་བར་རྒྱུད་དང་འདྲེས་ངེས་བྱ་བཞིན་གྲངས་འབུམ་ཐེར་རེ་འགྲོ་
- 143 –



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དགོས་པ་ནི་ཕྱག་ལེན་ནོ། །
གསུམ་པ་བསླབ་བྱ་ལ་སྨོན་འཇུག་གཉིས་ལས། དང་པོ་འགྲོ་བར་འདོད་པ་ལྟ་བུ་སྨོན་
པའི་བསླབ་བྱ་ལ་སྨོན་སེམས་དང་སེམས་ཅན་རེ་རེ་ཙམ་ཡང་མི་འདོར་བ་དང༌། ཁྱད་པར་
བདག་གཞན་མཉམ་པ་བརྗེ་བ། གཞན་གཅེས་པར་འཛིན་པ་དང་གསུམ་ལས། དང་པོ་ནི་
བདག་གཞན་གཉིས་མཉམ་སྟེ་བདག་གིས་ཟས་གོས་ལོངས་སྤྱོད་ཀྱི་བདེ་བ་འདོད་པ་བཞིན་དུ་
གཞན་གྱིས་ཀྱང་དེ་ལྟར་དུ་འདོད། བདག་གིས་ནད་གདོན་བར་ཆད་སོགས་མི་འདོད་པ་
བཞིན་དུ་གཞན་གྱིས་ཀྱང་མི་འདོད་པས། སེམས་ཅན་རྣམས་ཀྱིས་སྡུག་བསྔལ་དང་བདེ་བའི་
རྒྱུ་འབྲས་ངོ་མ་ཤེས་པར་བླང་དོར་ལ་རྨོངས། བདག་དམ་པའི་ཆོས་ཀྱི་རྗེས་སུ་ཞུགས་པས་ཁེ་
ཉེན་ཤེས་པའི་རང་བཞིན་ཅན་གྱི་ཕྱིར་ལོག་སྒྲུབ་དང་ཕྱོགས་རིས་བཟོད་པར་བྱས་ཏེ་བདག་ཉིད་
བདེ་འདོད་ནམ་སྐྱེས་པའི་ཚེ་བདག་གཞན་མཉམ་པ་ཉིད་དུ་བལྟ་བར་བྱའོ། ། དེ་འབྱོངས་ནས་
བདག་གཞན་བརྗེ་བ་བྱང་ཆུབ་ཀྱི་སེམས་ནི། ད་བར་དུ་རང་ཉིད་གཅེས་པར་བཟུང་བས་རང་
གཞན་འཁོར་བར་འཁྱམས་ཤིང་སྡུག་བསྔལ་སྣ་ཚོགས་མྱངས། སངས་རྒྱས་རྣམས་ཀྱིས་གཞན་
གཅེས་པར་བཟུང་ནས་སངས་རྒྱས་ཐོབ་པ་སོགས་ཀྱི་སྐྱོན་ཡོན་ལ་བསམ་ནས་བདག་གཞན་བརྗེ་
བར་འདོད་པའི་བསམ་པ་སྐྱེས་པའི་ཚེ། མདུན་དུ་རང་གི་མ་ལྟ་བུའམ་ནད་པ་ལྟ་བུ་གསལ་
བཏབ་ནས། རང་གི་སྣ་བུག་གཡོན་ནས་རླུང་རྡུབ་པ་དང་མ་དེའི་རྒྱུད་ཀྱི་ནད་གདོན་སྡིག་སྒྲིབ་
ཐམས་ ཅད་འོད་ནག་པོའི་རྣམ་པར་སྣ་བུག་གཡས་ནས་བྱུང༌། རང་གི་སྣ་བུག་གཡོན་པར་
ཞུགས་པ་དང་མ་དེ་སྡུག་བསྔལ་གྱི་རྒྱུ་འབྲས་དང་བྲལ་སོང་སྙམ་དུ་བསམ། རང་གི་སྣ་བུག་
གཡས་ནས་རླུང་ཕྱིར་འགྲོ་བ་དང་རང་གི་དགེ་རྩ་ཕྲ་རགས་ཐམས་ཅད་འོད་དཀར་པོའི་རྣམ་པར་
བྱུང་། མ་དེའི་སྣ་བུག་གཡོན་པར་ཞུགས་པ་དང་མ་དེ་བདེ་བ་དང་བདེ་བའི་རྒྱུ་དང་ལྡན་སོང་
སྙམ་དུ་བསམ་ཞིང་། དེ་འབྱོངས་ནས་སེམས་ཅན་ཐམས་ཅད་ལ་རིམ་པ་ལྟར་བསྒོམ་མོ། །
གཞན་གཅེས་པར་འཛིན་པ་ནི། བདག་འཁོར་བར་གནས་རུང་དམྱལ་བར་སྐྱེས་རུང་། ན་
རུང་ཚ་རུང་ཉམས་ཉེས་ཅི་བྱུང་ཡང་བཟོད་པར་བྱ་ཡི་སེམས་ཅན་གཞན་རྣམས་རྟག་ཏུ་བདེ་བ་
དང་། དགེ་བ་ཁོ་ན་སྤྱད་ན་སྙམ་པའི་བསམ་པ་རྒྱུན་ཆད་མེད་པར་འབྱུང་ཞིང་བདག་ལས་
གཞན་གཅེས་པར་འཛིན་པར་བྱའོ། །གཉིས་པ་འགྲོ་བ་དངོས་ལྟ་བུ་འཇུག་པའི་བསླབ་བྱ་ལ་
ཡང་ཕར་ཕྱིན་དྲུག་ལས། དང་པོ་སྦྱིན་པ་ལ་བཞི། ཟང་ཟིང་གི་སྦྱིན་པ་ནི་བྱང་ཆུབ་སེམས་
དཔའ་ཁྱིམ་པ་ལ་གཙོ་ཆེར་བསྔགས་པ་ཡིན་ནའང་བྱང་ཆུབ་སེམས་དཔའ་རབ་བྱུང་བས་ཀྱང་
ལན་དང་རྣམ་སྨིན་ལ་མི་རེ་ཞིང་ཆོས་བརྒྱད་ཀྱི་རྟོག་པས་ཀུན་ནས་བསླངས་པ་མ་ཡིན་པར་སེམས་
བསྐྱེད་ཀྱིས་ཟིན་པའི་སྒོ་ནས། རིན་པོ་ཆེ་གནས་མལ་བཟའ་བཏུང་རྒྱན་གོས་འབྲུ་སྨན་རྟ་གླང་
- 144



སེམས་བསྐྱེད་ཁྲིད་ཡིག་ཐེག་ཆེན་ལམ་བཟང་བཞུགས།
སོགས་འབྱོར་ན་གཏོང་བ་དང༌། མ་འབྱོར་ནའང་ཡིད་ཀྱིས་སྤྲུལ་ཏེ་གཏོང་བར་མོས་པ་ནི་ཟང་
ཟིང་གི་སྦྱིན་པ། ཆོས་ཀྱིས་ཕོངས་པའི་འགྲོ་བ་རྣམས་ལ་དམིགས་ནས་དམ་པའི་ཆོས་ཕྱིན་ཅི་མ་
ལོག་པར་སྟོན་ཅིང༌། རང་གིས་བསགས་པའི་དགེ་རྩ་རྣམས་སེམས་ཅན་ཐམས་ཅད་ཀྱི་དོན་དུ་
བསྔོ་ཞིང་གཏོང་བ་ནི་ཆོས་ཀྱི་སྦྱིན་པ། སེམས་ཡོད་དང་སེམས་མེད་ཀྱི་འཇིགས་པ་ལས་སྐྱོབ་
ཅིང་བཏང་སྙོམས་བསྒོམ་པ་ནི་མི་འཇིགས་པ་སྐྱབས་ཀྱི་སྦྱིན་པ། བདེ་བས་ཕོངས་པའི་འགྲོ་བ་
རྣམས་ལ་དམིགས་ནས་འདི་རྣམས་བདེ་བ་དང་ལྡན་པར་བྱའོ་སྙམ་དུ་བྱམས་པ་བསྒོམ་པ་བྱམས་
པའི་སྦྱིན་པ་སྟེ་སྦྱིན་པའི་ཕར་ཕྱིན་ལ་བསླབ་པར་བྱའོ། ། གཉིས་པ་ཚུལ་ཁྲིམས་ནི། སེམས་
བསྐྱེད་ཀྱིས་ཟིན་པའི་སྒོ་ནས་དྲན་པ་ཤེས་བཞིན་ངོ་ཚ་ཁྲེལ་ཡོད་བརྟེན་ནས་སྒོ་གསུམ་མི་དགེ་བ་
ལ་འཇུག་པ་ལས་བསྡམས་པ་ཉེས་སྤྱོད་སྡོམ་པའི་ཚུལ་ཁྲིམས། དེ་ལ་བརྟེན་ནས་ཕར་ཕྱིན་དྲུག་
གོང་འཕེལ་དུ་བྱེད་པ་དགེ་བ་ཆོས་སྡུད་ཀྱི་ཚུལ་ཁྲིམས། དེ་གཉིས་ལ་བརྟེན་ནས་སེམས་ཅན་གྱི་
དོན་བསྒྲུབ་པ་སེམས་ཅན་དོན་བྱེད་ཀྱི་ཚུལ་ཁྲིམས་ཏེ་ཚུལ་ཁྲིམས་ཀྱི་ཕར་ཕྱིན་ལ་བསླབ་པར་
བྱའོ། །གསུམ་པ་བཟོད་པ་ནི། སེམས་བསྐྱེད་ཀྱིས་ཟིན་པའི་སྒོ་ནས་གཞན་གྱིས་རང་ལ་གནོད་
པ་བྱས་པའི་ཚེ་འདི་བདག་གིས་སྔོན་ཕར་གནོད་པ་བྱས་པའི་ལས་ལན་དུ་འདུག་པས་འདི་ལ་ཁོང་
ཁྲོ་སྐྱེས་ན་དགེ་རྩ་འཇོམས་ཤིང་རྣམ་སྨིན་ཡང་ལྕིའོ་སྙམ་དུ་འཇིགས་ནས་བཟོད་པ་བསྒོམ་པ་
གནོད་པ་ལ་ཅི་མི་སྙམ་པའི་བཟོད་པ། ནད་གདོན་གྱི་སྡུག་བསྔལ་བྱུང་བའི་ཚེ་འདི་སྔོན་ལས་
ངན་བྱས་པའི་རྣམ་སྨིན་ཡིན་པས་ད་རེ་བྱུང་བ་དགའ་སྙམ་པའི་སྡུག་བསྔལ་དང་ལེན་གྱི་བཟོད་པ།
ཆོས་བསྒྲུབ་པའི་དཀའ་སྤྱད་ལ་བཟོད་པ་ཆོས་ལ་ངེས་སེམས་ཀྱི་བཟོད་པ་སྟེ་བཟོད་པའི་ཕར་ཕྱིན་
ལ་བསླབ་པར་བྱའོ། ། བཞི་བ་བརྩོན་འགྲུས་ནི། སེམས་བསྐྱེད་ཀྱིས་ཟིན་པའི་སྒོ་ནས་ཆོས་
ལས་གཡེལ་བའི་ལེ་ལོ་བཀག་ནས་སྒོ་གསུམ་ཆོས་འབའ་ཞིག་ལ་སྦྱོར་བར་བྱའོ་སྙམ་པ་གོ་ཆའི་
བརྩོན་འགྲུས། དེ་ལ་བརྟེན་ནས་ཕྱིན་དྲུག་གོང་འཕེལ་དུ་བྱེད་པ་དགེ་བ་ཆོས་སྡུད་ཀྱི་བརྩོན་
འགྲུས། དེ་གཉིས་ལ་བརྟེན་ནས་སེམས་ཅན་གྱི་དོན་བསྒྲུབ་པ་སེམས་ཅན་དོན་བྱེད་ཀྱི་བརྩོན་
འགྲུས་ཏེ་བརྩོན་འགྲུས་ཀྱི་ཕར་ཕྱིན་ལ་བསླབ་པར་བྱའོ། ། ལྔ་བ་བསམ་གཏན་ནི་སེམས་བསྐྱེད་
ཀྱིས་ཟིན་བཞིན་དུ་འདུ་འཛིས་དབེན་པའི་གནས་སུ་སོང་ནས། བདེ་བའི་གདན་ལ་ལུས་རྣམ་
སྣང་གི་ཆོས་བདུན་བྱས་ཏེ་རླུང་ཕྱི་ནང་དུ་འགྲོ་བ་ཉེར་གཅིག་བགྲང་། དེ་ནས་སེམས་འཕྲོ་རྒོད་
བྱིང་རྨུག་སོགས་ཀྱི་སྐྱོན་དང་བྲལ་ཏེ་ཧ་ཅང་སྒྲིམ་དྲགས་པ་ལྷོད་དྲགས་པ་མ་ཡིན་པར་སྒྲིམ་ལྷོད་
རན་པའི་ངང་ནས་གང་དུའང་མི་རྟོག་ཅིར་ཡང་མི་འཛིན་པའི་ངང་དུ་བཞག་ན་ལུས་སེམས་ལ་
ཤིན་སྦྱང་གི་བདེ་བ་ཁྱད་པར་ཅན་སྐྱེའོ། ། ཐུན་མཚམས་སུ་སེམས་གཡེང་བའི་ཉེས་པ་དང་
བསམ་གཏན་གྱི་ཕན་ཡོན་སོགས་བསམ་པར་བྱའོ། ། དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པ་ནི་
-- 145 —
io
ir
in



༄༅། ། ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སེམས་བསྐྱེད་ཀྱིས་ཟིན་བཞིན་དུ། འདི་ལྟར་ཕྱི་ཡུལ་ལྔའི་སྣང་བ་ཐམས་ཅད་ནི་མེད་བཞིན་
འཁྲུལ་ངོ་ལ་སྣང་བ་རྨི་ལམ་ལྟ་བུ། རྒྱུ་རྐྱེན་རྟེན་འབྲེལ་ཚོགས་པ་ལས་གློ་བུར་དུ་སྣང་བ་སྒྱུ་མ་ལྟ་
བུ། མེད་པ་ལ་ཡོད་པར་སྣང་བ་མིག་ཡོར་ལྟ་བུ། སྣང་བཞིན་དུ་བདེན་པར་མ་གྲུབ་པ་སྨིག་རྒྱུ་
ལྟ་བུ། ཕྱི་ནང་གང་ལའང་སྣང་བས་བྲག་ཆ་ལྟ་བུ། རྟེན་དང་བརྟེན་པ་མེད་པས་དྲི་ཟའི་གྲོང་
ཁྱེར་ལྟ་བུ། སྣང་ལ་རང་བཞིན་མེད་པས་གཟུགས་བརྙན་གྱི་སྣང་བ་ལྟ་བུ། མེད་སྣང་ཅིར་
ཡང་ཤར་བས་སྤྲུལ་བའི་གྲོང་ཁྱེར་ལྟ་བུ་སྟེ་དངོས་པོ་མེད་པའི་སྟོང་གཟུགས་སྒྱུ་མའི་དཔེ་བརྒྱད་དུ་
བལྟས་པས་ཡུལ་གྱི་སྣང་བ་རྫུན་པའི་རང་བཞིན་དུ་གོ་ལ། དེ་ལྟར་སྣང་བའི་མཁན་པོ་ཡུལ་ཅན་
སེམས་ཀྱི་གཤིས་ལུགས་ལ་བརྟགས་པས་ཡུལ་སྣང་མ་འགག་ལ། ཡུལ་གྱི་འཛིན་པ་དྲག་པོ་ཞི་
ནས་ཆོས་ཉིད་སྟོང་གསལ་ནམ་མཁའ་ལྟ་བུར་རྟོགས་པའི་ངང་དུ་འཇོག་པ་ནི་ཤེས་རབ་ཀྱི་ཕ་རོལ་
ཏུ་ཕྱིན་པའོ། ། དེ་ལྟར་ཕ་རོལ་ཏུ་ཕྱིན་པ་དྲུག་སངས་རྒྱས་བྱེད་ཀྱི་རྒྱུ་དམ་པ་ཡིན་པས་དེ་ལ་
བྱམས་སྙིང་རྗེ་བྱང་ཆུབ་ཀྱི་སེམས་སྦྱིན་པ་ཚུལ་ཁྲིམས་བཟོད་པ་བརྩོན་འགྲུས་རྣམས་ནི་ཐབས་ཀྱི་
ཆ་དང་བསོད་ནམས་ཀྱི་ཚོགས་ཡིན། ཞི་ལྷག་གཉིས་ནི་ཤེས་རབ་ཀྱི་ཆ་དང་ཡེ་ཤེས་ཀྱི་ཚོགས་
ཡིན་ནོ། ། མདོར་ན་དགེ་སྦྱོར་ཐམས་ཅད་ཀྱི་ཐོག་མར་སེམས་བསྐྱེད་ཀྱིས་ཟིན་པ་ཤིན་ཏུ་གལ་
ཆེའོ། ། ཁྲིད་ཚུལ་འདི་ལྟ་བུའི་ངེས་པ་ལ་ཕར་ཕྱིན་ཐེག་པའི་ཟབ་གནད་ཐམས་ཅད་ཀྱང་འདུ་
ཞིང༌། ཐེག་པ་ཆེན་པོའི་ཆོས་ཐམས་ཅད་ཀྱི་རྩ་བ་ཡིན་པས་འཁོར་བའི་སྡུག་བསྔལ་ལས་སྐྱོབ་པ་
དང༌། ཉན་རང་གི་ཐེག་པ་ལས་འཕགས་པ། དགེ་རྩ་མི་ཟད་ཅིང་འཕེལ་བ་དང་། བསོད་
ནམས་རྒྱ་ཆེན་པོ་ཐོབ་པ་དང༌། སངས་རྒྱས་ཀྱི་གདུང་འཚོབ་པ་དང་། གཞན་དོན་རླབས་པོ་
ཆེ་འགྲུབ་པ་ལ་སོགས་པའི་དགོས་པ་དཔག་ཏུ་མེད་པས་ན་སྦྱོར་དངོས་རྗེས་གསུམ་ཚང་པར་
ཉམས་སུ་ལེན་ནོ། །
སྨྲས་པ། རྒྱལ་དང་རྒྱལ་སྲས་རྣམས་ཀྱི་བསྒྲོད་གཅིག་ལམ། །ཐེག་ཆེན་བྱང་ཆུབ་སེམས་
ཀྱི་མན་ངག་འདི། ། གང་གི་རྒྱུད་ལ་སྐྱེས་དང་ལྷན་ཅིག་ཏུ། ། སོ་སྐྱེས་རྣམས་དང་འཕགས་པ་
ཉན་རང་བཅས། །ཐམས་ཅད་ཟིལ་གྱིས་མནན་ནས་བྱང་ཆུབ་ཀྱི། །སེམས་མཆོག་དབྱར་མཚོ་
ལས་ཀྱང་ཆེར་འཕེལ་ཏེ། ། ཚོགས་གཉིས་རྫོགས་ནས་སྐུ་གཉིས་མངོན་གྱུར་ཏེ། ། མཐའ་ཡས་
འགྲོ་བའི་དེད་དཔོན་འགྱུར་འདི་རྨད། །
ཅེས་པ་འདི་ཡང་སྐལ་ལྡན་གྱི་སློབ་མ་དུ་མས་བསྐུལ་ངོར་སྔགས་བཙུན་ཆོས་དབྱིངས་སྟོབས་ལྡན་རྡོ་
རྗེའམ་མིང་གཞན་དུ་མ་རང་གྲོལ་གྱིས་རང་གཞན་ཡོངས་ལ་ཕན་ཕྱིར་གཡང་སྟེང་དོན་གཉིས་ལྷུན་འགྲུབ་ནས་
རང་ལོ་ཉེར་ལྔའི་སྟེང་ས་ག་ཟླ་བའི་ཚེས་ལ་སྦྱར་བའོ། ། སརྦ་མངྒ་ལཾ། །
- 146
ག་



རྡོར་སེམས་ཁྲིད་ཡིག་སྡིག་སྒྲིབ་ཀུན་འཇོམས་བཞུགས།
༄༅། །འོད་གསལ་རྫོགས་པ་ཆེན་པོ་ལས།
རྡོར་སེམས་ཁྲིད་ཡིག་སྡིག་སྒྲིབ་ཀུན་འཇོམས་བཞུགས་སོ། །
༄༅། །བླ་མ་དང་གུ་རུ་རྡོ་རྗེ་གྲོ་བོ་ལོད་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །
འདིར་འོད་གསལ་རྫོགས་པ་ཆེན་པོའི་ཐུན་མོང་གི་སྔོན་འགྲོའི་སྐོར་ལས། སྒྲིབ་སྦྱོང་རྡོ་རྗེ་
སེམས་དཔའི་བསྒོམ་བཟླས་ཀྱི་ཁྲིད་ཀྱི་རིམ་པ་ལ་གསུམ་ལས།
དང་པོ་རྡོར་སེམས་བསྒོམ་བཟླས་བྱེད་དགོས་པའི་རྒྱུ་མཚན་ནི་ཟབ་མོའི་ལམ་གྱི་ཉམས་
རྟོགས་ཁྱད་པར་ཅན་སྐྱེ་བ་ལ་བར་དུ་གཅོད་པ་འགལ་རྐྱེན་སྡིག་སྒྲིབ་ཡིན། སྡིག་པ་མི་དགེ་བའི་
ལས་འདི་ལ་བརྟེན་ནས་ངན་སོང་གསུམ་སོགས་སྡུག་བསྔལ་ཐམས་ཅད་མྱོང་། དགྲ་མ་རུང་བ་
ཐམས་ཅད་ཀྱི་ནང་ནས་ངན་པ་ནི་ལས་ཉོན་གཉིས་ཡིན། འདི་གཞོམ་པའི་ཐབས་སྟོབས་བཞི་
ཚང་པའི་བཤགས་སྡོམ་ཡིན་པས་བཤགས་པ་བྱེད་པ་གལ་ཆེ། མ་བཤགས་པས་སྡིག་པ་ཆུང་ངུ་
ཡང་ཞག་རེ་བཞིན་མང་དུ་འཕེལ་བས་བླུན་པོའི་སྡིག་པ་ཆུང་ཡང་ཆེ་ཟེར་བ་དེ་ལ་དགོངས་པ་
ཡིན། བཤགས་པ་ཐིང་ན་རྩོད་ནས་མ་དག་ཀྱང་གོང་དུ་མི་འཕེལ་བས་མཁས་པའི་སྡིག་པ་
ཆེའང་ཡང་ཞེས་གསུངས་སོ། ། བཤགས་པ་མ་བྱས་ན་སྡིག་པ་ཆུང་ངུ་ཡང་ས་ལ་མི་སྨིན་རྡོ་ལ་མི་
སྨིན་བསྐལ་བ་བྱེ་བ་བརྒྱར་ཡང་ཆུད་མི་ཟ་བར་རང་ལ་སྨིན་པར་འགྱུར་རོ། ། བཤགས་ན་སྡིག་
པ་མི་འདག་པ་ནི་མེད་དེ། མ་སྐྱེས་དགྲས་ཕ་བསད་པ་དང་བསྟན་པ་བཤིགས་པ་རྒྱལ་བའི་སྐུ་
ལ་ངན་སེམས་ཀྱིས་ཁྲག་ཕྱུངས་པ་དང༌། སོར་འཕྲེང་གིས་མི་དགུ་བརྒྱ་དང་གོ་དགུ་བསད་པ་
སོགས་བཤགས་པ་བྱས་པས་ཡོངས་སུ་དག་པར་གྱུར་ཏོ། །དཔེར་ན་མེ་སྟག་གཅིག་གིས་རྩྭ་ཕུང་
ཆེན་པོ་བསྲེགས་ནུས་པ་ལྟར་བཤགས་པ་རེ་རེས་ཀྱང་སྡིག་ལྟུང་ཆེན་པོ་འདག་ཐུབ་བོ། །དེས་ན་
བཤགས་པ་བྱེད་པ་ལ་བཤགས་པའི་གདམས་ངག་དགོས། གདམས་ངག་མི་འདྲ་བ་མང་དུ་
ཡོད་ ཀྱང་ སྟོབས་བཞི་ཚང་པའི་རྡོར་སེམས་བསྒོམ་བཟླས་འདི་ སྨན་དཔའ་བོ་ཆིག་ཐུབ་ བམ་
མཚོན་ཆའི་འཁོར་ལོ་དང་འདྲའོ། །
གཉིས་པ་སྐྱབས་ཡུལ་དང་སེམས་ཅན་རྣམས་སྔར་ལྟར་གསལ་བཞིན་པའི་ངང་ནས་སེམས་
བསྐྱེད་ཀྱིས་རྩིས་ཟིན་བཞིན་རང་ཉིད་ཐ་མལ་དུ་གནས་པའི་སྤྱི་བོར་པདྨ་དང་ཉི་ཟླའི་གདན་གྱི་
སྟེང་དུ་ཧཱུྃ་ཡིག་དཀར་པོ་སྣུམ་ལ་འཚེར་བ་དེ་ཡོངས་སུ་གྱུར་པ་ལས་རྡོ་རྗེ་དཀར་པོ་རྩེ་ལྔ་བ། ལྟེ་
- 147 –



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བ་ལ་ཧཱུཾ་གིས་མཚན་པ་ལས་འོད་ཟེར་འཕྲོས་རྒྱལ་བ་སྲས་བཅས་མཆོད། བྱིན་རླབས་དང་ནུས་
མཐུ་ཐམས་ཅད་ཚུར་བསྡུས་དེ་ལ་ཐིམ། ཡང་འོད་ཟེར་འཕྲོས་སེམས་ཅན་ཐམས་ཅད་རྡོ་རྗེ་
སེམས་དཔའི་གོ་འཕང་ལ་བཀོད། སླར་འདུས་དེ་ཡོངས་སུ་གྱུར་པ་ལས་ངོ་བོ་རང་གི་དྲིན་ཅན་
རྩ་བའི་བླ་མ་དང་དབྱེར་མེད་པའི་དཔལ་རྡོ་རྗེ་སེམས་དཔའ་སྐུ་མདོག་གངས་རི་ལྟར་དཀར་བ།
ཆུ་ཤེལ་ལྟར་དྭངས་ཤིང་འཚེར་བ་ཞལ་གཅིག་ཞག་གཉིས། གཡས་གསེར་གྱི་རྡོ་རྗེ་རྩེ་ལྔ་བ་
ཐུགས་ཀར་འཛིན་ཅིང༌། གཡོན་དངུལ་དཀར་གྱི་དྲིལ་བུ་དཀུར་བརྟེན་པ། ཡུམ་རྡོ་རྗེ་སྙེམས་
མ་དཀར་མོ་གྲི་ཐོད་འཛིན་པས་འཁྱུད་པ། ཞབས་སེམས་དཔའི་སྐྱིལ་ཀྲུང་གིས་བཞུགས་པ།
གཉིས་ཀའང་ རིན་ པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་བདེ་སྟོང་ཟུང་འཇུག་གི་ངོ་བོར་་་
བཞུགས་པའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཤེལ་གྱི་རྡོ་རྗེ་རྩེ་ལྔ་བ་ནས་འབྲུ་ཙམ་
འགྲེང་ སྟབས་ སུ་ཡོད་པའི་ལྟེ་བར་ཧཱུྃ་ཡིག་དཀར་པོ་ཡུངས་འབྲུ་ཙམ་ གདོང་མདུན་བསྟན་གྱི་
མཐའ་བསྐོར་དུ་རྒྱས་པར་ཡི་གེ་བརྒྱ་བ། བསྡུ་ན་འབྲུ་ལྔ་བ་སྤུ་ཤད་ཀྱིས་བྲིས་པ་ལྟ་བུ་འོ་མའི་
མདོག་དང་འདྲ་བ་གཡོན་དུ་བཀོད་ནས་གཡས་སུ་རང་སྒྲ་དང་བཅས་ཏེ་འཁོར་བར་བསམ་པ་ནི་
རྟེན་གྱི་སྟོབས། སྔར་ཚེ་རབས་ཐོག་མ་མེད་པ་ནས་བསགས་པའི་སྡིག་སྒྲིབ་ཉེས་ལྟུང་གི་ཚོགས་
ལ་དུག་ཁོང་དུ་སོང་བ་ལྟ་བུའི་གནོང་འགྱོད་དྲག་པོ་དང་ལྡན་པ་ནི་རྣམ་པར་སུན་འབྱིན་པའི་
སྟོབས། ཕྱིན་ཆད་འཆི་བ་སྲོག་ལ་བབས་ཀྱང་སྡིག་པའི་ཆ་ཕྲ་མོ་ཙམ་ཡང་མི་བགྱིད་སྙམ་པའི་
བསམ་པ་དྲག་པོ་དང་ལྡན་པ་ནི་ཉེས་པ་ལས་སླར་ལྡོག་པའི་སྟོབས། སྤྱི་བོའི་བླ་མ་རྡོ་རྗེ་སེམས་
དཔའ་ཉིད་དུས་གསུམ་སངས་རྒྱས་ཐམས་ཅད་ཀྱི་ངོ་བོར་བལྟས་ཏེ་མོས་གུས་ཚད་མེད་མཆི་མ་
འཁྲུགས་པ་ཙམ་དུ་བསྐྱེད་ནས་སྔགས་འཕྲེང་ཀློག་པའི་ཚུལ་གྱིས་དམིགས་པ་གཏད་དེ། གཙོ་
བོར་བླ་མ་རྡོ་རྗེ་སེམས་དཔའ་མཁྱེན་སྙམ་པའི་གསོལ་འདེབས་ཀྱི་ཚུལ་དུ། ཨོཾ་གུ་རུ་བཛྲ་ས་ཏཱ་
ས་མ་ཡ། ཞེས་པ་ནས་ས་ཏཱ་ཨ༔ ཨོཾ་གུ་རུ་བཛྲ་ས་ཏྭ་ཧཱུྃ༔ ཞེས་བཟླས་པ་ནི་གཉེན་པོ་ཀུན་ཏུ་
སྤྱོད་པའི་སྟོབས་སོ། །དེ་ནས་ཧཱུཾ་ཡིག་སྔགས་འཕྲེང་དང་བཅས་པ་ལས་བདུད་རྩིའི་རྒྱུན་འོ་མའི་
ཁ་དོག་ལྟ་བུ་སྐྱ་ཆི་ལི་ལི་བབས་ཏེ་སྐུའི་དབྱིབས་བརྒྱུད་ཡབ་ཡུམ་གྱི་སྐུ་གང་། སྦྱོར་མཚམས་
ནས་རྒྱུན་ཆད་མེད་པར་དཀར་ན་ར་ར་བབས་ནས་རང་གི་སྤྱི་གཙུག་ཚངས་པའི་བུ་ག་ནས་ཞུགས་
པས་ཕུ་ཆུ་དྲག་པོས་ཐལ་བ་དེད་པ་ལྟར་ནད་ཐམས་ཅད་རྣག་ཁྲག་གདོན་ཐམས་སྡོམ་སྡིག་སོགས་
འབུ་སྲིན་དང༌། སྡིག་སྒྲིབ་ཐམས་ཅད་དུད་ཁུ་དང་སོལ་ཁུ་སོགས་ཀྱི་རྣམ་པར་བ་སྤུའི་བུ་ག་
དང་འོག་སྒོ་གཉིས་རྐང་སོར་རྣམས་ཀྱི་རྩེ་ནས་ཐོན་ཏེ་ས་རིམ་པ་དགུའི་འོག་ཏུ་འཆི་བདག་ལས་
ཀྱི་གཤིན་རྗེ་ཚེ་སྲོག་ལ་རྔམ་པ་རྣམས་ཀྱི་ཁ་ནང་དུ་བབས་ནས་ལྟོ་བ་གང་སྟེ་གནོད་པའི་སེམས་ཞི།
བྱམས་པའི་སེམས་དང་ལྡན་སོང་སྙམ་པ་དང་དུས་མ་ཡིན་པའི་འཆི་བ་བླུས་པར་བསམ་ལ་སྔགས་
— 148 -



རྡོར་སེམས་ཁྲིད་ཡིག་སྡིག་སྒྲིབ་ཀུན་འཇོམས་བཞུགས།
ཅི་མང་བཟླས་པའི་མཐར་ལུས་ཀྱི་རྩ་འཁོར་བཞི་སོགས་རྩ་གནས་རྣམས་དང་བ་སྤུའི་བུ་ག་ཚུན་
ཆད་ཤེལ་བུམ་ཞོས་བཀང་པ་ལྟར་ཡེ་ཤེས་ཀྱི་བདུད་རྩིས་དཀར་མེར་གྱིས་ཁེངས་པའི་རྐྱེན་ལས་
ལུས་སེམས་ཟག་མེད་ཀྱི་བདེ་བས་ཁྱབ་པར་བསམ། དེ་ནས་རྡོ་རྗེ་སེམས་དཔའི་སྤྱན་སྔར་
གནོང་འགྱོད་དྲག་པོས། བདག་ནི་མི་ཤེས་རྨོངས་པས་དང་བག་མེད་པ་སོགས་ཀྱི་དབང་གིས་
སྐུ་གསུང་ཐུགས་རྩ་བ་དང་ཡན་ལག་གི་དམ་ཚིག་ཉམས་ཆགས་སུ་གྱུར་པ་ཐམས་ཅད་མཐོལ་ཞིང་
བཤགས་སོ། ། སྒྲིབ་པར་མི་འགྱུར་བར་ཡོངས་སུ་དག་པར་མཛད་དུ་གསོལ། ཞེས་གསོལ་བ་
བཏབ་པས་རྡོ་རྗེ་སེམས་དཔའ་དགྱེས་བཞིན་དུ་འཛུམ་པ་དང་བཅས་པས་རིགས་ཀྱི་བུ་ཁྱོད་ཀྱི་
སྡིག་སྒྲིབ་དང་དམ་ཚིག་ཉམས་ཆགས་ཉེས་ལྟུང་ཐམས་ཅད་དག་པ་ཡིན་ནོ། ། ཞེས་གནང་བ་
བྱིན་ཏེ་འོད་དུ་ཞུ་ནས་རང་ལ་ཐིམ་པའི་རྐྱེན་ལས་རང་རྡོ་རྗེ་སེམས་དཔའ་སྣང་སྟོང་མེ་ལོང་ནང་
གི་གཟུགས་བརྙན་ལྟ་བུའི་སྐུར་གྱུར་པའི་ཐུགས་སྲོག་གི་མཐར་ཡི་གེ་འབྲུ་དྲུག་པ་གསལ་བཏབ།
དེ་ལས་འོད་འཕྲོས་སྣོད་བཅུད་ཐམས་ཅད་རྡོར་སེམས་རིགས་ལྔའི་རྟེན་དང་བརྟེན་པའི་རང་
བཞིན་དུ་སངས་རྒྱས་པར་བསམ་ལ། ཨོཾ་གུ་རུ་བཛྲ་ས་ཏྭ་ཧཱུྃ། ཞེས་སྣང་གྲག་རིག་གསུམ་རྡོ་རྗེ་
སེམས་དཔའི་སྐུ་གསུང་ཐུགས་སུ་མོས་ལ་བཟླས་པ་བརྒྱ་རེ་ཙམ་བྱེད་པ་ནི་ཁྱད་པར་གྱི་མན་ངག་
གོ། ཐུན་བསྡུ་བ་ནི་སྦྱང་གཞི་སྦྱོང་བྱེད་ཀྱི་རྟོག་ཚོགས་ཐམས་ཅད་འཁོར་གསུམ་མི་རྟོག་པའི་ཤེས་
རབ་ཀྱིས་རྒྱས་གདབས་པ་ནི་དོན་དམ་པའི་སྒྲིབ་སྦྱོང་ངོ༌། ། འདིའི་དུས་སུ་མཐའ་བསྐོར་གྱི་
སེམས་ཅན་རྣམས་ཀྱི་སྤྱི་བོར་རྡོར་སེམས་བསྐྱེད་ནས་བཟླས་དམིགས་རྣམས་བྱས་ནའང་ཤིན་ཏུ་
ལེགས་སོ། །མཐར་དགེ་བ་འདི་ཡིས་མྱུར་དུ་བདག་ཅེས་བསྔོ་བ་དང་སྨོན་ལམ་བྱའོ། །གྲངས་
གཞན་དང་ངག་མ་འདྲེས་པར་འབུམ་ཐེར་བཞིའམ་གཅིག་འདོན་པ་ཕྱག་ལེན་ཡིན། རབ་སྒྲིབ་
པ་དག་པའི་རྟགས་མཐོང་དགོས་པས་རྟགས་ནི་ངོས་སུ་ཁམས་བདེ་བ་དང༌། རིག་པ་དྭངས་
ཤིང་ངེས་འབྱུང་དང་དད་པ་སོགས་ཉམས་སྣ་ཚོགས་ཤུགས་ཀྱིས་སྐྱེ་བ་དང་། རྨི་ལམ་དུ་ཁྲུས་
བྱས་པ་ལུས་ལས་རྣག་ཁྲག་ཐོན་པ་མི་གཙང་བ་མང་པོ་བུད་པ་དང༌། གོས་གསར་བ་དང་
དཀར་པོ་གྱོན་པ་བདུད་རྩི་དང་འོ་མ་འཐུང་བ། ནམ་མཁར་འཕུར་བ་ཉི་ཟླ་ཤར་བ་ལ་སོགས་
པ་རེས་ཅན་དུ་མ་ལན་མང་དུ་བྱུང་ན་ཤིན་ཏུ་བཟང་ངོ༌། །
གསུམ་པ་ལ་གཉིས་ལས། དང་པོ་རྡོ་རྗེ་སེམས་དཔའི་དམིགས་ རིམ་གཞན་རྒྱས་པར་
བཤད་པ་ནི། རང་རྒྱུད་ཀྱི་དུག་ལྔ་སྦྱོང་བའི་གཉེན་པོ་ཡེ་ཤེས་ལྔའི་རང་མདངས་རྡོ་རྗེ་སེམས་
དཔའ་རིགས་ལྔ་བསྐྱེད་པར་འདོད་པས། རང་གི་སྤྱི་བོར་པདྨ་འདབ་མ་བཞི་བའི་དབུས་དང་
འདབ་མ་རྣམས་སུ་ཉི་ཟླའི་གདན་རེ་རེ། དེ་རྣམས་ཀྱི་སྟེང་དུ་དབུས་ནས་རིམ་པ་བཞིན་ཨོཾ་ཧཱུྃ་
སཱ་ཨཱ༔ ཧཱ༔ ལྔ་ཡོངས་སུ་གྱུར་པ་ལས་རྡོར་སེམས་རིགས་ལྔ་དཀར་སྔོ་སེར་དམར་ལྗང་བའི་སྐུ་
- 149 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
(H
མདོག་ཅན། གཡས་ཀྱི་ཕྱག་ན་འཁོར་ལོ་རྡོ་རྗེ་རིན་པོ་ཆེ་པདྨ་རྒྱ་གྲམ་རྣམས་ཐུགས་ཀར་འཛིན་
ཅིང་། གཡོན་དེས་མཚན་པའི་དྲིལ་བུ་དཀུར་བརྟེན་པ། ལོངས་སྤྱོད་རྫོགས་པའི་སྐུ་དར་དང་
རིན་པོ་ཆེའི་རྒྱན་ཐམས་ཅད་ཀྱིས་བརྒྱན་ཏེ། ཞབས་རྣམས་རྒྱལ་པོ་རོལ་བའི་བཞུགས་སྟངས་
ཀྱིས་བཞུགས་པ། སོ་སོའི་ཐུགས་ཀར་སོ་སོའི་ས་བོན་ལ་སོ་སོའི་ཡི་གེ་བརྒྱ་བས་བསྐོར་བ་ལས་
འོད་ཟེར་འཕྲོས་པས། ཕྱོགས་བཅུའི་ཞིང་ཁམས་ནས་རིགས་ལྔའི་སངས་རྒྱས་དང་བྱང་ཆུབ་
སེམས་དཔའ་ཐམས་ཅད་སྤྱན་དྲངས་ནས་གཉིས་སུ་མེད་པར་ཐིམ། རིགས་ལྔའི་སྐུ་ལས་བདུད་
རྩི་ཁ་དོག་ལྔ་བའི་རྒྱུན་བབ་པ་རང་གི་ཚངས་བུག་ནས་ཞུགས། དུག་ལྔའི་སྒོ་ནས་བསགས་པའི་
སྡིག་སྒྲིབ་ཐམས་ཅད་དག ལམ་རྒྱུད་ལྔའི་སྐྱེ་སྒོ་བཅད། ཡེ་ཤེས་ལྔའི་བདུད་རྩིས་རང་གི་ལུས་
གང་། འགྲོ་བ་རྣམས་རིགས་ལྔའི་གོ་འཕང་ལ་བཀོད། རིགས་ལྔའི་ཡི་གེ་བརྒྱ་བའི་རང་སྒྲ་དི་
རི་རི་སྒྲོག་པར་བསམ་ལ། ཨོཾ་བུདྷ་ས་ཏཱ་ས་མ་ཡ་ཞེས་དེ་བཞིན་གཤེགས་པའི་ཡིག་བརྒྱ་དང༌
བསྡུ་ན་ཨོཾ་བུདྡྷཱ་ས་ཏྭ་ཧཱུཾ། ཧཱུཾ་བཛྲ་ས་ཏྭ་ས་མ་ཡ་ཞེས་རྡོ་རྗེ་རིགས་ཀྱི་ཡིག་བརྒྱ་དང་བསྡུ་ན་ཨོ་
བཛྲ་ས་ཏྭ་ཧཱུྃ། སྭ་རཏྣ་ས་ཏྭ་ས་མ་ཡ་ཞེས་རིན་ཆེན་རིགས་ཀྱི་ཡིག་བརྒྱ་དང་བསྡུ་ན་ཨོ་རཏྣ་ས་ཏྭཱ་
ཧཱུྃ། ཨཱ༔ པདྨ་ས་ཏྭ་ས་མ་ཡ་ཞེས་པདྨའི་རིགས་ཀྱི་ཡིག་བརྒྱ་དང་བསྡུ་ན་ཨོཾ་པདྨ་ས་ཏྭ་ཧཱུྃ། ཧཱ་
ཀརྨ་ས་ཏྭ་ས་མ་ཡ་ཞེས་ཀརྨ་རིགས་ཀྱི་ཡིག་བརྒྱ་དང་བསྡུ་ན་ཨོཾ་ཀརྨ་ས་ཏྭ་ཧཱུཾ་ཞེས་ཅི་ནུས་བཟླས་
ནས་མཐར་ལུས་ཀྱི་ལས་ནི་རྣམ་པ་གསུམ་ཞེས་པ་ནས་སོ་སོར་བཤགས་པར་བཏོན་ཏེ། རིགས་
ལྔ་དགྱེས་བཞིན་དུ་རང་ལ་ཐིམ་ཞིང་མི་དམིགས་པའི་ངང་ལ་བཞག་གོ ། དེ་ནི་ན་རཀ་དོང་
སྤྲུགས་རྒྱུད་ཀྱི་དགོངས་པའོ། །གཞན་ཡང་ཞེ་སྡང་ཤས་ཆེ་ན་རྡོར་སེམས་མཐིང་ག གཏི་མུག་
ཅན་ལ་ དཀར་པོ། སེར་སྣ་དང་ང་རྒྱལ་ཅན་ལ་སེར་པོ། འདོད་ཆགས་ཅན་ལ་དམར་པོ།
ཕྲག་དོག་ཅན་ལ་ལྗང་གུ་རྣམས་བསྒོམ་ཀྱང་རུང་ངོ་། ། ཡང་དུག་ལྔ་སྤྱི་འཇོམས་ལ་རྡོར་སེམས་
ཀྱི་གནས་ལྔར་རྡོར་སེམས་རིགས་ལྔ་བསྒོམ་ནས་རིགས་ལྔའི་ཡིག་བརྒྱ་གོང་ལྟར་རམ་རྡོ་རྗེ་སེམས་
དཔའི་ཡིག་བརྒྱ་བཟླས་ཀྱང་ཆོག་གོ ། ཡང་རང་གི་སྤྱི་བོར་པད་ཟླའི་གདན་ལ་ཧཱུྃ་ལས་བླ་མ་རྡོ་
རྗེ་སེམས་དཔའ་དཀར་པོ་ཧེ་རུ་ཀའི་ཆ་བྱད་ཅན་གཡས་རྡོ་རྗེ་ཕྱར་ཞིང་གཡོན་ཐོད་པ་འཛིན་པ།
རུས་པ་དང་སྟག་ཤམ་གླང་པགས་རློན་པ་གྱོན་པ། ཡུམ་སྙེམས་མ་དམར་མོ་གཅེར་བུ་གྲི་ཐོད་
འཛིན་པས་འཁྱུད་པ། ཡེ་ཤེས་ཀྱི་མེ་རབ་ཏུ་འབར་བའི་ཀློང་ན་གཡས་བསྐུམ་གཡོན་བརྐྱང་
གིས་བཞུགས་པའི་ཐུགས་ཀར་ཟླ་བའི་སྟེང་དུ་ཧཱུཾ་ཡིག་གི་མཐར་སྔགས་ཀྱིས་བསྐོར་བ་ལས་འོད་
ཟེར་འཕྲོས། རྩ་བ་གསུམ་གྱི་ལྷ་ཚོགས་སྤྱན་དྲངས་ནས་ཐིམ་ཡབ་ཡུམ་བདེ་བ་རྒྱས་པའི་སྦྱོར་
མཚམས་ནས་བྱང་སེམས་བབས་པ་ཚངས་བུག་ཏུ་ཞུགས་ལུས་ཀྱི་ནང་གང་སྒྲིབ་པ་དག་བདེ་དྲོད་
འབར་བར་བསམ་ཞིང་། ཨོཾ་ཤྲཱི་ཧེ་རུ་ཀ་ས་ཏྭ་ས་མ་ཡ༔ ཞེས་ཧེ་རུ་ཀའི་ཡིག་བརྒྱ་བཟླས་པའི་
- 150 —
ir
is
ir
ir
ir
in



རྡོར་སེམས་ཁྲིད་ཡིག་སྡིག་སྒྲིབ་ཀུན་འཇོམས་བཞུགས།
is
ir
sur
in
མཐར། བདག་ནི་མི་ཤེས་བག་མེད་པས་ཞེས་སོགས་བརྗོད་དེ། རྡོར་སེམས་འོད་དུ་ཞུ་ནས་
རང་ལ་ཐིམ་པར་བསམ་པ་ནི་གསང་བའི་རྡོར་སེམས་བསྒོམ་བཟླས་སོ། །རང་ཉིད་རྡོ་རྗེ་སེམས་
དཔར་བསྐྱེད་ནས་བཟླས་པ་བྱ་བ་ནི་རྡོར་སེམས་རིགས་ལྔ་རྒྱན་གཅིག་ལྟར་ཉམས་སུ་ལེན་པར་
བྱའོ། ། དེ་ལྟར་རྡོ་རྗེ་སེམས་དཔའ་ནི་རིགས་ཐམས་ཅད་ཀྱི་བདག་པོ་ཡིན་ཏེ། བདུན་བརྒྱ་
ཉེར་ལྔ་བསྡུས་པ་དམ་པ་རིགས་བརྒྱ་ཡིན། རིགས་བརྒྱ་བསྡུས་པ་ཞི་བ་བཞི་ཅུ་ཞེ་གཉིས། དེ་
རིགས་བཅུའམ་ལྔ། དེ་རིགས་གསུམ། དེ་གསང་ཆེན་རིགས་གཅིག་བཅོམ་ལྡན་འདས་རྡོ་རྗེ་
སེམས་དཔའ་ཡིན་པས། འདི་བསྒྲུབ་ན་སངས་རྒྱས་ཐམས་ཅད་བསྒྲུབ་པ་ཡིན། དེའི་སྙིང་པོ་
ཡིག་བརྒྱ་ལན་རེ་རེ་བརྗོད་ནའང་ཉེས་ལྟུང་དུ་མ་བྱང་ཞིང་ཉེར་གཅིག་རྒྱུན་དུ་བཟླས་ན་ཉེས་ལྟུང་
གི་འཕེལ་ཁ་འཆད་པར་འགྱུར། འབུམ་ཐེར་རེ་བཟླས་ན་རྡོ་རྗེ་དམྱལ་བར་སྐྱེ་འགྱུར་གྱི་ལས་རྩ་
བའི་དམ་ཚིག་ཉམས་ཆགས་ཡང་དག་པར་འགྱུར་རོ། ། ཡིག་བརྒྱ་རྒྱས་པ་ཀློག་དཀའ་ན་རྩ་བའི་
སྙིང་པོ་ཡི་གེ་འབྲུ་དྲུག་པ་འབུམ་ཕྲག་བཅུ་དྲུག་བཟླས་ཀྱང་འདྲ། འདི་ནི་བཤགས་པའི་མན་
ངག་ཐམས་ཅད་ཀྱི་མཆོག་ཡིན་ནོ། ། མན་ངག་འདི་སྡིག་ལྟུང་དྲག་པོས་ནོན་པའི་མི་རྣམས་ལ་
ཡིད་བཞིན་གྱི་ནོར་བུ་དང་འདྲ། ལྭ་བ་བཀྲུས་ན་ཚོས་མདོག་ལེགས་པ་ལྟར་སྡིག་སྒྲིབ་དག་ནས་
ཉམས་རྟོགས་སྐྱེ་བར་སླ་ཞིང་ཆོས་སྐྱོང་སོགས་བསྒྲུབ་ན་ཡང་ཉམས་ཆགས་འདག་ཅིང་འཁུ་ལྡོག་
མི་འབྱུང་། འདི་ཉམས་སུ་ བླངས་ནས་ ཐབས་ལམ་བསྒོམ་ནི་བདེ་དྲོད་མྱུར་དུ་སྐྱེ་བ་དང༌།
ནད་གདོན་གྱི་རྩ་བ་སྡིག་སྒྲིབ་ཡིན། དེ་དག་ནས་ནད་གདོན་དང་རྐྱེན་ངན་ཐམས་ཅད་འབྱུང་
བར་མི་འགྱུར། བསྒྲུབ་པའི་རྟགས་མཚན་གསལ་བ་དང་ཕྱག་རྒྱ་ཆེན་པོའི་ངོ་བོ་མཐོང་བ་དང་།
མྱུར་དུ་སངས་རྒྱས་ཐོབ་པ་སོགས་མན་ངག་འདི་ཁོ་ན་ལ་བརྟེན་ནས་འབྱུང་ངོ༌། ། གཉིས་པ་
སྟོབས་བཞིའི་བཤགས་པའི་རྣམ་གྲངས་གཞན་ནི་སྐུ་གསུང་ཐུགས་ཀྱི་རྟེན་བླ་མ་ལྟ་བུ་དངོས་དང་
སྐྱབས་འགྲོ་དེའི་བསླབ་བྱ་དང་བཅས་པ་རྟེན་གྱི་སྟོབས། དེ་དག་གི་སྤྱན་སྔར་སྔར་བྱས་ཀྱི་ལས་
ལ་འགྱོད་སེམས་དྲག་པོ་སྐྱེས་ནས་སྡིག་པའི་རྣམ་གྲངས་མ་ནོར་བར་བརྗོད་པ་དང་ཐམས་ཅད་
འཚོགས་པའི་ཁྲོམ་ཆེན་པོའི་ནང་དུ་གཅེར་བུར་ལུས་ས་ལ་རྡེབ་ཅིང་མི་གསང་བར་ཀུན་ལ་སྒྲོག་པ་
སོགས་རྣམ་པར་སུན་འབྱིན་པའི་སྟོབས། སྐུ་གསུང་ཐུགས་ཀྱི་རྟེན་བཞེངས་པ། མདོ་ཟབ་མོ་
ཀློག་པ། སངས་རྒྱས་བྱང་སེམས་ཀྱི་མཚན་དང་གཟུང་སྔགས་ཟབ་མོ་བརྗོད་པ། ཕྱག་འཚལ་
བ་དང་མཆོད་པ་འབུལ་བ། ཁྱད་པར་སྡིག་པ་དང་བཤགས་པ་གཉིས་ཀ་ཀུན་རྫོབ་སྟེ། ངེས་
པའི་དོན་ལ་ཉེས་ལྟུང་སོགས་གདོད་ནས་མ་གྲུབ་པར་ཆོས་དབྱིངས་ལ་དགེ་སྡིག་གིས་ཕན་གནོད་
མེད་པས་དམྱལ་བར་ལྟུང་ཡང་ངན་དུ་མ་སོང་། སངས་ རྒྱས་ ཐོབ་ཀྱང་བཟང་དུ་མ་སོང་།
ནམ་མཁའ་ལྟར་ཅིས་ཀྱང་མ་གོས་པ་བཤག་བྱ་བཤག་བྱེད་བཤགས་པའི་སྤྲོས་པ་དང་བྲལ་བའི་
– 151 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དོན་དེ་རྟོགས་ན་དོན་གྱི་བཤགས་པ་ཡིན་པས་གཉེན་པོ་བླ་ན་མེད་པ་ལགས་ཏེ། དེ་དག་རྣམས་
ནི་གཉེན་པོ་ཀུན་ཏུ་སྤྱོད་པའི་སྟོབས་ཡིན་ནོ། ། ཕྱིན་ཆད་ཉེས་ལྟུང་ཕྲ་མོས་ཀྱང་མ་གོས་པར་བྱ་
སྙམ་པ་མེད་ན་མི་འདག་པས་སྡོམ་སེམས་བསྐྱེད་པ་ཉེས་པ་ལས་སླར་ལྡོག་པའི་སྟོབས། སྔར་
བྱས་ཀྱི་སྡིག་པ་བྱས་པ་གཞན་ལ་ངོམ་ཞིང་ངོ་ཚ་མེད་པ། ངས་དེ་ཐུབ་བོ་སྙམ་པའི་ང་རྒྱལ་དང་
མ་བྲལ་ན་བཤགས་ཀྱང་མི་འདག སྡིག་པ་བྱས་ཀྱང་སྐྱོན་མེད་ཕྱིན་ཆད་བཤགས་ན་ཆོག་གོ་
སྙམ་ནས་བྱས་ན་ཡང་བཤགས་ཀྱང་མི་འདག དེ་ལྟར་མ་ཡིན་པར་སྟོབས་བཞི་ཚང་ན་རྟེན་གྱི་
སྟོབས་ཀྱིས་བདག་འབྲས་སམ་དབང་འབྲས་འདག རྣམ་པར་སུན་འབྱིན་པའི་སྟོབས་ཀྱིས་
མྱོང་བ་རྒྱུ་མཐུན་གྱི་འབྲས་བུ་འདག གཉེན་པོ་ཀུན་ཏུ་སྤྱོད་པའི་སྟོབས་ཀྱིས་རྣམ་སྨིན་གྱི་
འབྲས་བུ་འདག ཉེས་པ་ལས་སླར་ལྡོག་པའི་སྟོབས་ཀྱིས་བྱེད་པ་རྒྱུ་མཐུན་གྱི་འབྲས་བུ་འདག་
གོ ། དེ་ལྟར་འགལ་རྐྱེན་སྒྲིབ་པ་སྦྱོང་བའི་མན་ངག་འདི་རྣམས་ཡང་དག་པའི་ལམ་ལ་ཞུགས་
པའི་སྐྱེས་བུ་རྣམས་ཀྱིས་ཉམས་ལེན་གྱི་སྙིང་པོར་ཟུངས་ཤིག །
སྨྲས་པ། མི་འདོད་སྡུག་བསྔལ་དུ་མ་བསྐྱེད་པའི་གཞི། ། སྡིག་སྒྲིབ་ཉེས་ལྟུང་དམ་ཚིག་
ཉམས་ཆགས་ཀྱི། ། མུན་པས་ཡང་དག་ལམ་ཀུན་སྒྲིབ་བྱས་ཏེ། ། ངན་སོང་གཡང་ལ་མཆོང་
བའི་འགྲོ་བ་ལ། ། རིགས་འདུས་རྡོ་རྗེ་སེམས་དཔའི་ཁྲི་གདུགས་ཀྱི། ། བསྒོམ་བཟླས་ཚ་ཟེར་
གསལ་བར་ཡིད་ཀྱི་མཁར། །ཤར་བའི་མོད་ལ་སྒྲིབ་མུན་ཡོངས་དག་ནས། །རྣམ་མཁྱེན་ཐར་
བའི་ལམ་སྣ་ཟིན་འདི་མཚར། །
ཞེས་པ་འདི་ནི་ཨ་མ་དངོས་གྲུབ་སྒྲོལ་མས་རྡོ་རྗེ་སེམས་དཔའ་ཡི་དམ་གྱི་ལྷར་བཟུང་ནས་རྒྱུན་གྱི་ཉམས་
ལེན་རིགས་ལྔ་ རྒྱུན་ གཅིག་སོགས་བྱེད་པ་ལ་མཁོ་བས་རྡོར་སེམས་བསྒོམ་བཟླས་ཀྱི་དམིགས་རིམ་དུ་མ་ཞིག་
བསྒྲིག་ཅེས་ལྷ་རྫས་བཅས་ཡང་ཡང་བསྐུལ་ངོར་རི་བ་ཆོས་དབྱིངས་སྟོབས་ལྡན་རྡོ་རྗེས་གཡང་སྟེང་དོན་གཉིས་
ལྷུན་འགྲུབ་ནས་རང་ལོ་ཉེར་ལྔའི་སྟེང་ས་ག་ཟླ་བའི་ཚེས་ལ་སྦྱར་བའོ། །
ཡི་གེ་བརྒྱ་བའི་སྔགས་དོན་ནི། ཨོཾ་སྐུ་རྡོ་རྗེ་མཚོན། བཛྲ་ས་ཏྭ་ས་མ་ཡ༔ རྡོ་རྗེ་
སེམས་དཔའི་དམ་ཚིག མ་ནུ་བཱ་ལ་ཡ༔ རྗེས་སུ་སྐྱོངས་ཤིག བཛྲ་ས་ཏྭ་ཏྭེ་ནོ་པ་ཏིཥྛ་རྡོ་
རྗེ་སེམས་དཔའ་ཉིད་ཀྱི་ཉེ་བར་གནས། ཏྲི་ཌོ་མེ་བྷ་ཝ༔ བདག་ལ་བརྟན་པར་མཛོད། སུ་
ཏོཏྟོ་མེ་བྷ་ཝ༔ བདག་ལ་དགྱེས་པར་མཛོད། སུ་པོཏྟོ་མེ་བྷ་ཝ༔ བདག་ལ་ཤིན་ཏུ་དགྱེས་
པར་མཛོད། ཨ་ནུ་རཀྟ་མེ་བྷ་ཝ༔ བདག་ལ་རྗེས་སུ་ཆགས་པར་མཛོད། སརྦ་སིདྡྷི་མྨེ་པྲ་
ཡ་ཙྪ༔ དངོས་གྲུབ་ཐམས་ཅད་བདག་ལ་སྩོལ། སརྦ་ཀརྨ་སུ་ཙ་མེ༔ ལས་ཐམས་ཅད་
ལའང་བདག་གི ཙིཏྟཾ་ཤྲཱི་ཡཾ་སེམས་ལ་དགེ་ལེགས། ཀུ་རུ་མཛོད། ཧཱུཾ་ཐུགས་རྡོ་རྗེ། ཧ་ཧ་
ཧ་ཧ་ཧོ༔ ཚད་མེད་བཞི་དགའ་བ་བཞི་དགྱེས་པ། བྷ་ག་ཝན༔ བཅོམ་ལྡན་འདས།
- 152 -



རྡོར་སེམས་ཁྲིད་ཡིག་སྡིག་སྒྲིབ་ཀུན་འཇོམས་བཞུགས།
སརྦ་ཏ་ཐཱ་ག་ཏ༔ དེ་བཞིན་གཤེགས་པ་ཐམས་ཅད། བཛྲ་མཱ་མེ་མུཉྩ༔ རྡོ་རྗེ་བདག་
ལའོ། །བཛྲ་བྷ་ཝ༔ རྡོ་རྗེ་དངོས་པོ། མ་ཧཱ་ས་མ་ཡ་ས་ཏཱ་དམ་ཚིག་སེམས་དཔའ་ཆེན་པོ།
ཨཱ༔ གསུང་རྡོ་རྗེའམ་སྐྱེ་བ་མེད་པའོ། །ༀ་གུ་རུ་བཛྲ་ས་ཏྭ་ཧཱུྃ༔ བླ་མ་རྡོ་རྗེ་སེམས་དཔའོ། །
- 153 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
མཎྜལ་ཁྲིད་ཡིག་ཚོགས་གཉིས་རྒྱ་མཚོ་བཞུགས་སོ། །
༄༅། །བླ་མ་དང་གུ་རུ་རྡོ་རྗེ་ཐོད་ཕྲེང་རྩལ་དབྱེར་མ་མཆིས་པའི་ཞབས་ལ་ཕྱག་འཚལ་
ལོ། །འདིར་འོད་གསལ་རྫོགས་པ་ཆེན་པོའི་ཐུན་མོང་གི་སྔོན་འགྲོའི་སྐོར་ལས་ཚོགས་བསགས་
མཎྜལ་གྱི་ཁྲིད་ཀྱི་རིམ་པ་ལ་གསུམ་ལས།
་དང་པོ་ནི་སངས་རྒྱས་ཀྱི་གོ་འཕང་བསྒྲུབ་པར་བྱེད་པ་ལ་མཐུན་རྐྱེན་ཚོགས་བསགས་པ་
གལ་ཆེ། ཚོགས་གཉིས་མ་བསགས་པར་ཆོས་སྐུ་དང་གཟུགས་སྐུ་གཉིས་མི་ཐོབ། སྔོན་གྱི་བདེ་
བར་གཤེགས་པ་རྣམས་ཀྱིས་ཀྱང་ཚོགས་རྒྱ་ཆེན་པོ་བསགས་ནས་སངས་རྒྱས་པ་ཡིན། ཕ་རོལ་
ཏུ་ཕྱིན་པའི་ལུགས་ལ་བསྐལ་ཆེན་གྲངས་མེད་གསུམ་དུ་དཀའ་བ་བརྒྱ་ཕྲག་མང་པོ་སྤྱད་ནས་
ཚོགས་བསགས་དགོས་ན་ཡང་འདིར་ཐབས་མཁས་ཀྱི་མཛད་པས་དེ་ཐམས་ཅད་དོན་གཅིག་ཏུ་
བསྡུས་པ་མཎྜལ་གྱི་མན་ངག་འདི་ཡིན་ནོ། ། གཞན་ཡང་མཆོད་པ་མར་སྦྱིན་འབུལ་འགྱོགས་
དང་མང་ཇ་ལྷ་བྲིས་རྟེན་བཞེངས་སོགས་ལ་དྲི་མ་གསུམ་ཚང་སྟེ། དང་པོ་རྒྱུ་སྒྲུབ་པའི་ཚེ་སྡིག་
དང་འདྲེས་པའི་དྲི་མ་དངོས་གཞིའི་སྐབས་དཀའ་ཚེགས་ཀྱི་དྲི་མ་རྗེས་སུ་སེར་སྣའི་དྲི་མ་སོགས་
སྐྱོན་དང་མ་འདྲེས་པ་དཀའ་ཞིང་། མཎྜལ་དྲི་མ་དེ་གསུམ་དང་བྲལ་ཞིང་ལག་པ་བརྐྱངས་པ་
ཙམ་གྱིས་བསོད་ནམས་ཀྱི་ཚོགས་བསགས་སླ་བ་ནི་མཎྜལ་ཡིན་ནོ། ། དེ་ལ་འབྱོར་བ་དང་བསྟུན་
པའི་མཎྜལ་གྱི་རྒྱུ་རབ་གསེར་དངུལ། འབྲིང་ཟངས་དང་འཁར་བ་སོགས་རྒྱུ་དག་པ། ཐ་
མའང་རྡོ་ཤིང་འཇིམ་པ་སོགས་ལ་བྱས་པའི་སྟེགས་ཁོད་སྙོམས་པ་ལ་དྲི་བཟང་དང་བ་བྱུང་གིས་
བྱུགས་ཏེ། ཚོམ་བུའི་རྒྱུ་རབ་གཡུ་བྱུ་རུ་མུ་ཏིག་སོགས་རིན་པོ་ཆེ། འབྲིང་སྨན་གྱི་འབྲས་བུ།
ཐ་མ་འབྲུ་ལ་སོགས་པ་གུར་ཀུམ་དང་ཙནྡན་སོགས་ཀྱི་ཆུས་ཕུར་ཏེ། ན་མོ་བྷ་ག་ཝ་ཏེ་པུཥྛ་ཀེ་ཏུ་
རཱ་ཛཱ་ཡ། ཏ་ཐཱ་ག་ཏ་ཡ། ཨརྡ་ཏེ་སམྱཀཾ་བུདྡྷཱ་ཡ། ཏདྱ་ཐཱ། ཨོཾ་པུཥྛ་པུལླེ་སཱ་ཧཱ་པུཥཱ་སུ་
པུཥྛ། སུ་པུཥྛ་ཨུ་བྷ་ཝ། པུཥྛ་ཨ་ལ་ཀ་རི་ནི་སྭཱཧཱ། ཞེས་པའི་སྔགས་འདི་ལན་བདུན་བཟླས་
ཏེ་མཎྜལ་གྱི་འབྲུ་ལ་བཏབ་ན་བྱེ་བར་འགྱུར་བར་གསུངས། དེ་བཞིན་དུ་མེ་ཏོག་ལ་བཏབ་ནས་
ཕུལ་ན་ཡང་བྱེ་བར་འགྱུར་རོ། །
གཉིས་པ་དངོས་གཞི་ལ་གསུམ་ལས། དང་པོ་ནི་རང་གི་ལག་པ་གཡོན་འབྲུ་དང་བཅས་
- 154 -



མ་ལྕལ་ཁྲིད་ཡིག་ཚོགས་གཉིས་རྒྱ་མཚོ་བཞུགས།།
ཏེ་མཎྜལ་བཟུང་ནས་གཡས་ ཀྱིས་འབྲུ་དང་བཅས་ཏེ་ལན་གསུམ་ཕྱིས་ནས་རང་རྒྱུད་ཀྱི་དུག་
གསུམ་དག་པར་བསམ། ཚོམ་བུ་རྣམས་དཔེའུ་རིས་ལྟར་བཀོད་དེ་མཆོད་ཡུལ་ཚོགས་ཞིང་ལྟར་
གསལ་བའི་མདུན་དངོས་ནས་ཕྱིའི་མཎྜལ་གླིང་བཞི་གླིང་ཕྲན་བརྒྱུད་རི་རབ་གསེར་རི་རོལ་མཚོ་
ལྕགས་རི་ཉི་ཟླ་ཁང་བཟང་དང་བཅས་པ་ལྷ་མིའི་ལོངས་སྤྱོད་ཀྱིས་ཕྱུར་བུར་གཏམས་པ་བྱེ་བ་ཕྲག་
བརྒྱ་སྟོང་གསུམ་མི་མཇེད་འཇིག་རྟེན་གྱི་ཁམས་གྲངས་མེད་པ། ཞིང་ཐམས་ཅད་ཀྱི་མཆོག་ཏུ་
གྱུར་པ་བླ་མ་སྤྲུལ་སྐུའི་ཞིང་ལ་མར་གྱུར་སེམས་ཅན་ཐམས་ཅད་ཀྱི་དོན་དུ་འབུལ་བར་བགྱིའོ། །
འགྲོ་བ་ཐམས་ཅད་སྤྲུལ་བའི་ སྐུར་འཚང་རྒྱ་བར་ཤོག་ཅིག་ཅེས་འབུལ། གཉིས་པ་ནང་གི་
མཎྜལ་ལ་བདག་གི་བུ་དང་བུ་མོ་ཆུང་མ་བྲན་གཡོག་ནོར་རྫས་ལོངས་སྤྱོད་དང་བཅས་པ་དངོས་སུ་
འབྱོར་བ་དང་ཡིད་ཀྱིས་སྤྲུལ་ནས་འཁོར་ལོས་སྒྱུར་བའི་རྒྱལ་སྲིད་ཀྱི་འབྱོར་བ་ལྟར་བུ་དང་བུ་མོ་
ལོངས་སྤྱོད་སོགས་ནམ་མཁའི་མཐའ་དང་མཉམ་པ་འགྲོ་བ་སེམས་ཅན་རྣམས་ཀྱང་བདག་གི་བུ་
དང་བུ་མོ་ཡིད་འོང་གི་རྣམ་པ་ཅན་དུ་ཞེན་པ་མེད་པར་འབུལ་བ། ལོངས་སྐུའི་མཎྜལ་དཔེའུ་
རིས་ལྟར་རིགས་ལྔ་གངས་ཅན་མཚོ་སྡེ་ལྔའི་བ་སྤུའི་ཁུང་བུ་རེ་རེ་ན་ལོངས་སྐུའི་ཞིང་ཁམས་དཔག་
ཏུ་མེད་པ་རྣམས་སུ་འདོད་ཡོན་གྱི་ལྷ་མོ་བཅུ་དྲུག་ལ་སོགས་པ་མཆོད་པའི་རྣམ་གྲངས་གང་ཡང་
མ་ཚང་པ་མེད་པར་བླ་མ་ལོངས་སྐུའི་ཞིང་དུ་ཕུལ་བས་བདག་གཞན་འགྲོ་བ་སེམས་ཅན་ཐམས་
ཅད་ལོངས་སྤྱོད་རྫོགས་པའི་སྐུར་ མྱུར་དུ་འཚང་རྒྱ་བར་ཤོག་ ཅིག་ ཅེས་འབུལ། གསུམ་པ་
གསང་བའི་མཎྜལ་ལ་རང་གི་པགས་པ་གསེར་གྱི་ས་གཞི་སྒལ་ཚིགས་རི་རབ་མགོ་བོ་རྣམ་པར་རྒྱལ་
བའི་ཁང་བཟང་མིག་གཉིས་ཉི་ཟླ། ལྷུ་བཅུ་གཉིས་ གླིང་བཞི་གླིང་ཕྲན་དང་བཅས་ཏེ་བཅུ་
གཉིས། དབུ་མ་དཔག་བསམ་གྱི་ཤིང་། སྙིང་ཡིད་བཞིན་གྱི་ནོར་བུ། ཤ་རུས་དོན་སྣོད་
རྣམས་ལྷ་མིའི་འདོད་ཡོན་ཤ་ཁྲག་དྲོད་དབུགས་རྣམས་འབྱུང་བ་བཞི་བུ་ག་རྣམས་ནམ་མཁའ།
ཁམས་དཀར་དམར་སོགས་བདུད་རྩི་ལྔའི་ཕུང་པོ་འདི་ཉིད་ལྟོས་པ་མེད་པར་འབུལ་བ་དང༌།
ཆོས་སྐུའི་མཎྜལ་རང་སྣང་ཡོངས་སུ་དག་པ་གཞོན་ནུ་བུམ་པའི་སྐུའི་གདངས་སྐུ་དང་འཇའ་འོད་
ཐིག་ལེ་ཐིག་ཕྲན་ལུ་གུ་རྒྱུད་ཀྱི་སྣང་བ་ཚད་མེད་པ་གཟུང་བ་དང་འཛིན་པའི་ཡུལ་ལས་འདས་པ་
དང་པདྨ་ཅན་ལ་སོགས་པའི་སྒྱུ་མའི་ཕྱག་རྒྱ་བཅུ་དྲུག་ལོན་པའི་ན་ཚོད་དང་ལྡན་པ་དུ་མ་དང་
བཅས་ཏེ་བླ་མ་ཆོས་སྐུའི་ཞིང་དུ་ཕུལ་བས་འགྲོ་བ་ཐམས་ཅད་ཆོས་ཀྱི་སྐུ་རུ་མྱུར་དུ་འཚང་རྒྱ་བར་
ཤོག་ཅིག་ཅེས་འབུལ། བཞི་བ་ངོ་བོ་ཉིད་ཀྱི་མཎྜལ་ནི་དེ་ལྟར་མཆོད་ཡུལ་བླ་མ་སྐུ་གསུམ་གྱི་
ཞིང་དང༌། མཆོད་བྱ་ཕྱི་ནང་གསང་བའི་མཎྜལ། མཆོད་བྱེད་འཁོར་གསུམ་དུ་འཛིན་པའི་
སེམས་ཉིད་དོན་དམ་པར་རྡུལ་ཙམ་ཡང་མ་གྲུབ་པར་སྒྱུ་མ་རྨི་ལམ་ཙམ་དུ་ཡང་ནས་ཡང་དུ་ཕུལ་
ཏེ། མཐར་གང་དུའང་འཛིན་པ་མེད་པའི་ངང་ལ་འཇོག་པ་ནི་ངོ་བོ་ཉིད་ཀྱི་མཎྜལ་ལམ་ཐབས་
155 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཤེས་དབྱེར་མེད་ཀྱི་ཚོགས་དམ་པའོ། །དེ་ལྟར་ལུས་ཀྱི་མཎྜལ་ཕུལ་ཏེ་ཚར་རེ་རྫོགས་མཚམས་སུ་
འབྲུ་འགའ་རེ་མཆོད། ངག་གིས་ཆོས་དབྱིངས་རང་བྱུང་མའི་ཚིག་དག་པར་འདོན། ཡིད་
ཀྱིས་དོན་རྣམས་བསྒོམ་ཏེ་ཕུལ་ན་ལུས་ངག་ཡིད་གསུམ་གྱི་ཚོགས་རྫོགས་པར་འགྱུར་བས་ལུས་
ངག་ཡིད་གསུམ་སུམ་ཕྲུགས་སུ་བྱེད་དགོས་སོ། ། གཞན་ཡང་མཎྜལ་གྱི་ཚིག་གང་འོས་རྣམས་
འདོན། སྐབས་སུ་ལག་པས་མཎྜལ་གྱི་ཕྱག་རྒྱ་ཙམ་ལ་བརྟེན་ནས་འབུལ་བ་དང༌། མཎྜལ་གྱི་
སྔགས་ཁོ་ན་བཏོན་ནས་དམིགས་པ་གཙོ་ཆེར་བྱས་ཀྱང་ཆོག་མོད། ལས་དང་པོ་བ་རྣམས་ཀྱིས་
ཆོས་དབྱིངས་རང་བྱུང་མའི་གྲངས་འབུམ་ཐེར་རེ་འགྲོ་དགོས་པ་ནི་ཕྱག་ལེན་ནོ། ། ཐུན་བསྡུ་བ་
ན་མཆོད་རྫས་རྣམས་འོད་དུ་ཞུ་ནས་མཆོད་ཡུལ་རྣམས་ལ་ཐིམ། འཁོར་རྣམས་གཙོ་བོ། གཙོ་
བོ་རྣམས་ཀུན་བཟང་ལ་ཐིམ་པ་དེ་ཉིད་ཛ༔ ཞེས་པས་སྤྱན་དྲངས། ཧཱུྃ་ཞེས་པས་སྤྱི་བོར་བྱོན།
ཐཾ་ཞེས་རང་དང་གཉིས་སུ་མེད་པར་ཐིམ། ཧོ༔ ཞེས་བརྟན་པར་བྱས་སོང་སྙམ་པའི་ངང་ནས་
དར་གཅིག་མཉམ་པར་འཇོག་གོ ། དེ་ལྟར་མཎྜལ་ཕུལ་བས་དངོས་སུ་སེམས་དགའ་རིག་པ་
དྭངས་ཟས་མ་ཟོས་ཀྱང་མི་བཀྲེས་སྙམ་བྱེད་པ་དང་། རྨི་ལམ་དུ་ཉི་མ་ཤར་བ་དང༌། དར་
ཕྱར་བ། དུང་འབུད་པ། ཁྲི་ལ་འདུག་པ། དམར་པོ་མིན་པའི་མེ་ཏོག་གི་ཚལ་དང་། ལོ་
ལེགས་པ་དང་རིན་པོ་ཆེའི་གཏེར་རྙེད་པ་སོགས་རྨིས་པ་ནི་མཎྜལ་འགྲུབ་པའི་རྟགས་ཡིན་ནོ། །
དངོས་སུ་ནོར་རྫས་ལ་ཞེན་པ་ལྡོག་ཅིང་ལོངས་སྤྱོད་འཕེལ་བ་མཐར་ཐུག་ཞིང་ཁམས་དག་པར་སྐྱེ་
བར་འགྱུར་ཞིང་བླ་མ་སྤྲུལ་སྐུར་བལྟས་པས་འགྲོ་བ་དཔག་མེད་འདྲེན་པར་ནུས་པའི་ཡོན་ཏན་
མཐའ་ཡས་པ་རྒྱུད་ལ་སྐྱེ། ལོངས་སྐུར་བལྟས་པས་སྐུ་དང་ཞིང་ཁམས་རྒྱས། ཆོས་སྐུར་བལྟས་
པས་ངེས་དོན་གྱི་ཡོན་ཏན་རྒྱུད་ལ་སྐྱེ། ངོ་བོ་ཉིད་སྐུར་བལྟས་པས་རིག་པ་ཀུན་ཏུ་བཟང་པོར་
ངོ་འཕྲོད་པ་སོགས་ཕན་ཡོན་དཔག་ཏུ་མེད་དོ། །གཞན་ཡང་ཚོགས་བསགས་པ་ལ་ཞིང་ཡོངས་
སུ་དག་པ་བླ་མ་ལྟ་བུ་ལ་ཚོགས་ཅུང་ཟད་ཙམ་བསགས་ན་ཡང་འབྲས་བུ་རྒྱ་ཆེན་པོ་འཐོབ་པ་ཞིང་
ས་བཟང་པོ་ལ་ས་བོན་བཏབ་པ་དང་འདྲའོ། ། ཞིང་མ་དག་པ་དམ་སྡོམ་ཉམས་པ་ལྟ་བུ་ལ་
ཚོགས་རྒྱ་ཆེན་པོ་བསགས་ཀྱང་མེ་ནང་དུ་ས་བོན་མང་དུ་བཏབ་ན་མི་འཕེལ་བའི་སྟེང་དུ་ས་བོན་
ཡང་མེད་པར་འགྱུར་བ་དང་འདྲ་བས་ཚོགས་བསགས་པ་ལ་ཞིང་དག་པ་གལ་ཆེ། དངོས་པོ་མ་
དག་པ་རྐུས་པའི་ཟས་ནོར་ལྟ་བུས་དཀོན་མཆོག་མཆོད་ཀྱང་མི་མཉེས། དཀོར་ཟས་ལྟ་བུས་
ཕལ་བ་ལ་སྦྱིན་པ་གཏོང་མི་རུང་དེའི་ཕྱིར་དངོས་པོ་རྣམ་པར་དག་པ་གལ་ཆེ། བསམ་པ་མ་
དག་པ་ཆེ་འདོད་གྲགས་འདོད་ལྟ་བུ་དང་འཁོར་དང་ལོངས་སྤྱོད་ཀྱི་ཕྱིར་དང་ལྷ་མིའི་བདེ་བ་ཙམ་
དོན་དུ་གཉེར་ནས་ཚོགས་རྒྱ་ཆེན་པོ་བསགས་ཀྱང་འབྲས་བུ་ཆེན་པོ་མི་འབྱུང༌། དཔེར་ན་ནོར་
བུ་རིན་པོ་ཆེས་འཇིག་རྟེན་གྱི་དབུལ་བ་སེལ་ནུས་པ་ཟས་ཁམ་གང་ལ་བརྗེས་པ་དང་འདྲ། དེའི་
156 –



མཎྜལ་ཁྲིད་ཡིག་ཚོགས་གཉིས་རྒྱ་མཚོ་བཞུགས།
ཕྱིར་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པའི་ཕྱིར་དུ་ཚོགས་བསོག་གོ་བསམ་ན་
འབྲས་བུ་རྫོགས་པའི་སངས་རྒྱས་ཐོབ། མཆོད་པ་དང་སྦྱིན་པ་གང་བྱེད་ཀྱང་ཐོག་མར་སེམས་
བསྐྱེད། དངོས་གཞིའི་སྐབས་སུ་སྒྱུ་མ་ལྟར་རང་བཞིན་མ་གྲུབ་པ། རྗེས་སུ་བླ་མེད་བྱང་ཆུབ་
ཏུ་བསྔོ་བ་གསུམ་ལ་དམ་པ་གསུམ་ཟེར་བས། ཚོགས་ཅུང་ཟད་ཅིག་བསགས་ཀྱང་འདི་ཤིན་ཏུ་
གལ་ཆེའོ། །
གསུམ་པ་སྤྲོས་མེད་ཀུ་སུ་ལའི་ཚོགས་བསགས་ནི། མདུན་གྱི་ནམ་མཁར་རྩ་བ་གསུམ་གྱི་
ལྷ་ ཚོགས་ ཚོགས་ཞིང་ལྟར་གསལ་བཏབ། དེའི་འོག་ ཏུ་ རིགས་དྲུག་གི་ སེམས་ ཅན་ གདོན་
བགེགས་ལན་ཆགས་ཀྱི་མགྲོན་ ཐམས་ ཅད་ གསལ་བཏབ། དེ་ནས་སྐྱབས་འགྲོ་དང་སེམས་
བསྐྱེད་བྱས་ཏེ་རང་སེམས་རྡོ་རྗེ་རྣལ་འབྱོར་མ་དམར་མོར་གསལ་བ་དེ་ཕཊ་ཅེས་བརྗོད་པས་སྙིང་
ག་ནས་སྤྱི་བོར་རྒྱང་གིས་ཐོན་ནས་རང་གི་མདུན་དུ་བྱུང་། ཀོ་གསུམ་ལས་མདུན་དུ་མི་མགོའི་
སྒྱེད་པུ་ཆེན་པོ་གསུམ་བཙུགས། ཕྱག་གཡས་ཀྱི་གྲི་གུག་གིས་ཚད་པ་ཙམ་གྱིས་རང་གི་ཐོད་པ་
འདི་སྨིན་མཚམས་ནས་དྲོད་ཀྱིས་བྲེགས་ཏེ་སྒྱེད་པུའི་སྟེང་དུ་བཀལ། དེའི་ནང་དུ་རང་ལུས་
འཕང་ནས་གྲི་གུག་གིས་རང་ལུས་ཤ་རུས་དབང་པོ་ཡན་ལག་ཐམས་ཅད་གཏུབ་སྟེ་བླུགས་འབྲུ་
གསུམ་བརྗོད་པས་འོག་ནས་ཡཾ་ལས་རླུང་གཡོས། རཾ་ལས་མེ་སྦར། ཐོད་པའི་རྫས་རྣམས་ཁོལ་
ཞིང་གྲི་གུག་གིས་དཀྲུགས་ཤ་ལྔ་དང་བདུད་རྩི་ལྔའི་རང་བཞིན་ཅན་གྱི་བདུད་རྩིའི་རྒྱ་མཚོ་ཆེན་
པོར་དཀར་མེར་གྱིས་སོང་བར་བསམ། དེ་ནས་རྗེ་བཙུན་མའི་ཐུགས་ཀ་ནས་རང་འདྲའི་རྣལ་
འབྱོར་མ་དཀར་མོ་དང་སེར་མོ་དང་དམར་མོ་དང༌། ལྗང་གུ་དང་། མཐིང་ག་ལ་སོགས་པ་
དཔག་ཏུ་མེད་པ་སྤྲོས་པ་རྣམས་ཀྱི་ཕྱག་ན་ཀ་པཱ་ལ་རེ་ཐོགས་ནས་བདུད་རྩིའི་རྒྱུ་མཚོ་ནས་བཅུས་
ཏེ། ཕུད་ཀྱིས་བླ་མ་དཀོན་མཆོག་ལ་མཆོད། དེ་ནས་ཡི་དམ་ལྷ་ཚོགས་ལ་མཆོད། དེ་ནས་
ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་ཐམས་ཅད་ལ་མཆོད། བར་བ་དེས་མཁའ་
འགྲོ་ཆོས་སྐྱོང་དམ་ཅན་སྲུང་མ་ཐམས་ཅད་ཀྱི་ཐུགས་དམ་བསྐང་། ཐ་མ་དེས་འགྲོ་བ་རིགས་
དྲུག་ལན་ཆགས་བུ་ལོན་གྱི་བདག་པོ། གཞན་ཡང་གནོད་བྱེད་འབྱུང་བོ་ཡུལ་ལྷ་གཞི་བདག་
རྦོད་གཏོང་རྦད་འདྲེ་ནད་བདག་ཡམས་བདག་ཕུར་ཁ་ཐུན་ཟོར་གྱི་བདག་པོ། སྲོག་གི་བར་
ཆད་བྱེད་པ་ཐམས་ཅད་ལ་བསྔོས་པས་ཚིམས་ཤིང་དགྱེས་པར་བསམ་ལ། ངག་ནས་ཕཊ༔
སྐྱབས་དཀོན་མཆོག་གསུམ་དང་རྩ་བ་གསུམ། ཞེས་པ་ནས། གཤིས་རྫོགས་པ་ཆེན་པོ་མ་
བཅོས་ཨཱ༔ ཞེས་བརྗོད་ཅིང་བསྔོ་བ་སྨོན་ལམ་གྱིས་རྒྱས་གདབ་པར་བྱའོ། །དེ་ལྟར་བྱས་པས་
ལུས་ཀྱི་གཅེས་འཛིན་ཐེངས་པས་ཕྱི་ནང་གི་བར་ཆད་ཞི། འཆི་བ་བསླུ་ཞིང་ནད་ལས་གྲོལ།
བར་དོའི་འོད་གསལ་ཟིན། བླ་མ་དཀོན་མཆོག་མཉེས་པས་དམ་ཚིག་ཉམས་ཆགས་བསྐངས་ཏེ་
- 157 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དངོས་གྲུབ་ཀྱི་ རྒྱུན་ རིང༌། མཁའ་ འགྲོ་ ཆོས་ སྐྱོང་མཉེས་ པས་ ཕྱི་ནང་ གི་ བར་ ཆད་ བསྲུང་།
ལན་ཆགས་བུ་ལོན་འཁོར་བས་ལས་ཀྱི་སྒྲིབ་པ་འདག བདག་འཛིན་བློས་ཐོངས་པས་སྣང་སྲིད་
དབང་དུ་འདུ་སྟེ། ལྷ་འདྲེས་སྡོང་གྲོགས་བྱེད་པ་སོགས་ཕན་ཡོན་དཔག་ཏུ་མེད་དོ། །
སྨྲས་ པ། འབད་པ་དུ་མས་ གྲངས་མེད་བསྐལ་བ་ལ། །རླབས་ཆེན་ཚོགས་གཉིས་
བསགས་པའི་གནད་དོན་ཀུན། ། ཐབས་མཁས་འཕྲུལ་གྱིས་ཕྱི་ནང་གསང་བ་ཡི། ། མཎྜལ་ཀུ་
སུ་ལུ་ཡི་ཚོགས་བསགས་སུ། ། བསྡུས་པའི་མན་ངག་འདི་འདྲས་སྐད་ཅིག་ལ། ། རྣམ་མཁྱེན་
རྒྱལ་བའི་ས་བོན་སྒྲུབ་ནུས་ན། །སྲིད་པའི་དཔལ་འབྱོར་ཙམ་རེ་ལྟ་ཅི་སྨོས། །གནད་འདི་སྐལ་
ལྡན་རྣམས་ཀྱིས་ཙིཏྟར་ཆོངས། །
ཅེས་པ་འདི་ནི་སྐལ་ལྡན་གྱི་སློབ་བུ་དོན་ཡོད་ཕུན་ཚོགས། པདྨ་དགྱེས་པ་རྡོ་རྗེ། ཐེག་མཆོག་བསྟན་
འཛིན་སོགས་ཀྱིས་ལྷ་རྫས་བཅས་བསྐུལ་ངོར། བྱ་བྲལ་ཆོས་དབྱིངས་སྟོབས་ལྡན་རྡོ་རྗེས་རང་ལོ་ཉེར་ལྔའི་
སྟེང་གཡང་སྟེང་དོན་གཉིས་ལྷུན་འགྲུབ་ནས་ས་ག་ཟླ་བའི་ཚེས་ལ་སྦྱར་བའོ། །
མཎྜལ་ཆོས་དབྱིངས་རང་བྱུང་མའི་ཚིག་འགྲེལ་ནི། ཆོས་ཀུན་རང་བཞིན་གྱིས་སྟོང་པའི་
དབྱིངས་སྨྲ་བསམ་བརྗོད་བྱའི་ཡུལ་ལས་འདས་པ་མ་བཅོས་རང་བྱུང་གི་ཡེ་ཤེས་ངོ་བོ་ཉིད་ཀྱི་སྐུའི་
གདེང་མ་འགགས་པར་རོལ་བའི་མདངས་རྩལ། སྐུ་དང་ཡེ་ཤེས་ཀྱི་འཆར་གཞི་དེ་ཉིད་དུ་ཀུན་
ཏུ་བཟང་པོས་ཚོགས་ཏིལ་འབྲུ་ཙམ་ཡང་མ་བསགས་ པར་ གཞི་ ཐོག་ནས་སངས་རྒྱས་པ་དང་།
ལུས་ཅན་རྣམས་ལྷན་སྐྱེས་དང་ཀུན་བཏགས་ཀྱི་མ་རིག་པའི་དབང་དུ་གྱུར་ནས་བདག་གཞན་
འཁོར་འདས་བཟང་ངན་ཀུན་རྟོག་གི་གཟུང་འཛིན་ཟད་ཕྱིར་ཐབས་མཁས་ཀྱི་སྒོ་ནས། ཕྱི་
དང་ནང་སོགས་ཀྱི་མཎྜལ་དངོས་འབྱོར་ཡིད་སྤྲུལ་གྱི་སྒོ་ནས་ཕྱིའི་སྣོད་འབྱུང་བ་བཞི་ལས་གྲུབ་
པའི་ས་གཞི་རི་རབ་རོལ་མཚོ་བདུན་དང་གླིང་བཞི་ཉི་ཟླ་ལྕགས་རི་དང་བཅས་པ་ཐེར་འབུམ་ཕྲག་
གཅིག་ལ་སྟོང་གསུམ་དུ་འབོད་པ་རྡུལ་སྙེད་ཀྱི་གྲངས་ལས་འདས་པ་ནང་བཅུད་སེམས་ཅན་ཡང་
ནམ་མཁའི་མཐའ་དང་མཉམ་པ་དང་། ནང་རང་ལུས་ ཕུང་པོ་ཡང་པགས་པ་ ས་ གཞི་ སྐལ་
ཚིགས་རི་རབ་ཡན་ལག་ཉིང་ལག་དང་བཅས་པ་གླིང་དང་གླིང་ཕྲན་མིག་ཉི་ཟླ། མགོ་བོ་ཁང་
བཟང་། ས་བོན་དྲུག་རིགས་དྲུག་གི་སེམས་ཅན། ནང་རོལ་རྩེ་དང་རྒྱུས་པ་ཁྲག་དང་ཀླད་པ་
རྐང་ཞག་སོགས་རིན་པོ་ཆེ་སྣ་ཚོགས་སུ་མོས་པ་ནང་གི་སྣོད་བཅུད། གཞན་ཡང་བུ་དང་བུ་མོ་
ཆུང་མ་བྲན་གཡོག་ནོར་རྫས་ལོངས་སྤྱོད་བདག་ཏུ་བཟུང་བ་དང་མ་བཟུང་བའི་དངོས་པོར་སྣང་
ཚད་ཐམས་ཅད་དང་སྲིད་དང་ཞི་བའི་ཆོས་སོ་ཅོག་ཐམས་ཅད་བཀོད་ལེགས་ཡིད་འོང་མཆོད་
སྤྲིན་གྱི་རྣམ་པར་ལྟོས་མེད་དུ་འབུལ་བ་དང༌། ས་ཐོབ་ཀྱི་སེམས་དཔའ་རྣམས་ལ་ལོངས་སྐུ་
གངས་ཅན་མཚོ་སྡེ་ལྔའི་བ་སྤུའི་ཁུང་བུ་རེ་རེ་ན་ཡང་ཕྱེད་སྤྲུལ་ལོངས་སྐུའི་ཞིང་ཁམས་བསམ་གྱིས་
– 158
B?



མཎྜལ་ཁྲིད་ཡིག་ཚོགས་གཉིས་རྒྱ་མཚོ་བཞུགས།
མི་ཁྱབ་པ་མཐའ་དང་དབུས་མེད་པར་ཁྱབ་ཅིང་ཡོངས་སུ་བརྡལ་བའི་ངེས་པ་ལྔ་ལྡན་གྱི་ཞིང་
ཁམས་རྣམས་ཀུན་ཏུ་བཟང་པོའི་མཆོད་པའི་སྤྲིན་མཐའ་ཡས་པ་དང་། སྒེག་མོ་སོགས་ལུས་
ཕྲའི་ཚོགས་དང་དུས་གསུམ་དུ་བསགས་པའི་དགེ་རྩ་དང་བཅས་ཏེ་བླ་མ་ཆོས་ལོངས་སྤྲུལ་སྐུའི་
ཞིང་དུ་བདག་དང་འགྲོ་ཀུན་སྐུ་བཞི་ཡེ་ཤེས་ལྔའི་བདག་ཉིད་མངོན་དུ་འགྱུར་ཕྱིར་མཆོད་ཡུལ་
དང་མཆོད་བྱ་མཆོད་མཁན་སོགས་འཁོར་གསུམ་དུ་བཏགས་པ་ཐམས་ཅད་སྒྱུ་མ་རྨི་ལམ་གྱི་རོལ་
བར་ཡོངས་སུ་དག་པའི་མཎྜལ་འདི་ཉིད་དམིགས་མེད་རིག་པ་མ་བཅོས་པའི་ངང་ནས་ཕུལ་བས་
ཆོས་དབྱིངས་བདེ་བ་ཆེན་པོའི་ཀློང་དུ་རོལ་ཞིག་པའམ་བཞེས་སུ་གསོལ་ཞེས་བློ་འབྲིང་རྣམས་
ཀྱིས་ཚིག་གིས་གསལ་བཏབ་སྟེ་འབུལ་བ་དང་། དབང་པོ་རབ་སྤྲོས་པ་ལ་མི་དགའ་ཞིང་སྐད་
ཅིག་གིས་འཆར་བ་རྣམས་ཀྱིས་སྔགས་ཙམ་གྱིས་འབུལ་བ་ལ། སརྦ་ནི་ཐམས་ཅད། པཉྩ་ནི་
མཆོད་པ། རཏྣ་ནི་རིན་པོ་ཆེ། མཎྜལ་ནི་དཀྱིལ་འཁོར། ཧཱུྃ་ནི་ཡེ་ཤེས་ལྔའི་རང་བཞིན་
ཅན་ཡིན་པས། མདོར་ན་རིན་པོ་ཆེ་དཀྱིལ་འཁོར་མཆོད་པ་ཐམས་ཅད་དང་བཅས་པ་ཡེ་ཤེས་
ལྔའི་རང་བཞིན་དུ་འབུལ་ལོ། ། ཞེས་པ་ལྟ་བུའོ། ། མ་རྡ་ལ་ནི་མཎྜ་ལའི་སྐད་ཟུར་ཆགས་པ་
ཡིན་པས་ཁྱད་མ་མཆིས་སོ། །
ཅེས་པའང་ཆོས་དབྱིངས་སྟོབས་ལྡན་རྡོ་རྗེས་གཡང་སྟེང་ནས་མགྱོགས་པར་བྲིས་པའོ། །
- 159 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག །
༄༅། །འོད་གསལ་རྫོགས་པ་ཆེན་པོ་ལས།
བླ་མའི་རྣལ་འབྱོར་གྱི་ཁྲིད་ཡིག་བྱིན་རླབས་མྱུར་འགུགས་བཞུགས་སོ། །
༄༅། །བླ་མ་དང་གུ་རུ་པདྨ་སམྦྷ་ཝ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །
འདི ར་འོད་གསལ་རྫོགས་པ་ཆེན་པོའི་ཐུན་མོང་གི་སྔོན་འགྲོའི་སྐོར་ལས། བྱིན་རླབས་མྱུར་དུ་
འཇུག་པ་བླ་མའི་རྣལ་འབྱོར་གྱི་ཁྲིད་ལ་གསུམ་ལས།
དང་པོ་ནི་རྟོགས་པའི་ཡེ་ཤེས་རང་རྒྱུད་ལ་མངོན་དུ་བྱ་བའི་ཐབས་ཁྱད་པར་ཅན་བླ་མའི་
རྣལ་འབྱོར་ཡིན། དེ་ལ་ཡང་བླ་མ་སྤྱི་དང་རྩ་བའི་བླ་མ་ངོས་ཟིན་དགོས་པས། དགེ་བསྙེན་
སོགས་སོ་ཐར་ཞུས་པའི་བླ་མ་ལ་དགེ་འདུན་དཀོན་མཆོག་གམ་པའི་འདུ་ཤེས་འཇོག་དགོས།
བྱང་ཆུབ་སེམས་དཔའི་སྡོམ་པ་ཞུས་པ་སོགས་མདོ་ཕྱོགས་ཀྱི་བླ་མ་ལ་སྨན་པའི་འདུ་ཤེས་འཇོག་པ་
དང་། གསང་སྔགས་ཀྱི་དབང་སོགས་ཞུས་པའི་བླ་མ་དེ་ལ་ཡི་དམ་གྱི་ལྷའི་འདུ་ཤེས་འཇོག་
དགོས། བཀའ་ དྲིན་ གསུམ་ལྡན་གྱི་བླ་མ་ནི་གྲུབ་མཐའ་སྤྱིའི་ལུགས་ལ་སོ་ཐར་བྱང་སེམས་
གསང་སྔགས་གསུམ་གྱི་སྡོམ་པ་ཞུས་པ་བཀའ་དྲིན་གསུམ་ལྡན་དུ་འཛིན། སྔགས་ཀྱི་ལུགས་ལ་
རང་གི་ཡི་དམ་གང་ཡིན་པ་དེའི་དབང་བཞི་ཡོངས་སུ་རྫོགས་པར་ཐོབ་པ། ངེས་རྒྱུད་ཀྱི་ལུང་
དང་བཤད་པ་ཐོབ་པ། སྒྲུབ་ཐབས་མན་ངག་ཟབ་མོ་སོགས་བསྟན་པ་གསུམ་ལ་གསུམ་ལྡན་རྡོ་
རྗེ་འཛིན་པ་ཟེར། དེ་ལྟ་བུ་ཡང་ཤིན་ཏུ་མང་ངོ་སྙམ་ན་བླ་མ་གང་ལ་བསྟེན་ནས་རང་རྒྱུད་ལ་
ཉམས་རྟོགས་སྐྱེས་པ་དེ་དང༌། ཁྱད་པར་རང་རིག་ཀུན་ཏུ་བཟང་པོའི་རང་ཞལ་ངོ་སྤྲོད་པའི་བླ་
མ་ནི་རྩ་བའི་བླ་མར་ངོས་འཛིན་དགོས་པས། རྩ་བའི་བླ་མ་དེ་སངས་རྒྱས་ཐམས་ཅད་ལས་ལྷག་
པའི་འདུ་ཤེས་ཅི་ནས་ཀྱང་སྐྱེ་དགོས། བརྒྱུད་པའི་བླ་མ་ནི་སྔ་འགྱུར་རང་ལུགས་ལ་བཀའ་མ་
དང་གཏེར་མ་གང་ལའང་བརྒྱུད་པ་དྲུག་ཚང་དགོས། ཁྱད་པར་གཏེར་མ་ལ་ལེགས་པར་ཚང་
སྟེ་དྲུག་ནི་ཀུན་བཟང་ཡབ་ཡུམ་རིགས་ལྔ་སྟོན་པ་བཅུ་གཉིས་ལ་སོགས་པ་གོང་མས་འོག་མ་ལ་
དགོངས་པ་གཏད་པ་ཙམ་གྱིས་ཆོས་ཐམས་ཅད་ཐུགས་སུ་ཆུད་པ་ལ་རྒྱལ་བ་དགོངས་བརྒྱུད་ཟེར།
དགའ་རབ་རྡོ་རྗེ་ཤི་སིང་ཧ་འཇམ་དཔལ་བཤེས་གཉེན་རྒྱ་གར་རིག་འཛིན་བརྒྱད་པདྨ་འབྱུང་
གནས་མནྡ་ར་བ་ལ་སོགས་པ་བརྡའ་བསྟན་པ་ཙམ་གྱིས་ཆོས་ཐམས་ཅད་ཐུགས་སུ་ཆུད་པ་ལ་རིག་
འཛིན་བརྡའ་བརྒྱུད་ཟེར། ཡེ་ཤེས་དང་ལས་ཀྱི་མཁའ་འགྲོ་ལ་ཤོག་ སེར་ རམ་ གླེགས་བམ་
- 160 -
i/



བླ་མའི་རྣལ་འབྱོར་གྱི་ཁྲིད་ཡིག་བྱིན་རླབས་མྱུར་འགུགས་བཞུགས།
གཏད་པ་ཙམ་གྱིས་དོན་རྟོགས་ཏེ་ཆོས་ཀྱི་བདག་པོར་གྱུར་པ་ལ་མཁའ་འགྲོ་གཏད་རྒྱའི་བརྒྱུད་པ་
ཟེར། པད་འབྱུང་གི་དྲུང་ནས་དབང་ལུང་ ཐོབ་ པའི་ རྗེ་འབངས་སོགས་སྐྱེ་བ་བརྒྱུད་ནས་
གཏེར་སྟོན་རྣམས་ཀྱི་སྐུའི་སྐྱེ་བ་བླངས་ནས་ཟབ་མོའི་གཏེར་བཏོན་ཏེ་སླར་ཡང་དངོས་ཉམས་དུ་
མར་ཨོ་རྒྱན་རིན་པོ་ཆེ་སོགས་ནས་དབང་ལུང་གསོ་བར་མཛད་པ་རྣམས་ནི་གཏེར་ཆོས་སྨོན་ལམ་
གྱི་བརྒྱུད་པ་ཟེར། ཆོས་འདིའི་བདག་པོར་པད་འབྱུང་གིས་ལུང་བསྟན་པ་བཞིན་རྟེན་འབྲེལ་
མ་འཆུག་ཅིང་ཉམས་སུ་བླངས་པས་རང་གཞན་ཐམས་ཅད་ཀྱི་དོན་འགྲུབ་ཅིང་ཆོས་དེའི་བཀའ་
བབས་པ་ནི་བཀའ་བབས་དོན་གྱི་བརྒྱུད་པའམ་ཐུགས་རྗེའི་བྱིན་རླབས་བརྒྱུད་པ་ཟེར་རོ། ། དེ་
ནས་གང་ཟག་གཅིག་གིས་གཅིག་ལ་དབང་ལུང་རྫོགས་པར་བསྐུར་ནས་རྩ་བའི་བླ་མའི་བར་དུ་
བར་མ་ཆད་པ་ནི་གང་ཟག་སྙན་ཁུང་གི་བརྒྱུད་པ་ཟེར་བ་ཡིན་ནོ། །
གཉིས་པ་ལ་གསུམ་ལས་དང་པོ་ནི་ཞིང་ཁམས་སྦྱོང་བ་གལ་ཆེ་བས་རང་ཉིད་གནས་པའི་ས་
ཕྱོགས་འདི་ཉིད་དག་པ་ཡེ་ཤེས་ཀྱི་ཞིང་ཁམས་རིན་པོ་ཆེ་སྣ་ཚོགས་ལས་གྲུབ་པ་ཡངས་ཤིང་རྒྱ་ཆེ་
བའི་དབུས་སུ། རང་ཉིད་རྟ་ཕག་ཡབ་ཡུམ་སྐུ༔ ཞེས་ཚིག་འདོན་བཞིན་དུ་རང་ཉིད་སྐད་
ཅིག་གིས་རྟ་ཕག་ཡིད་བཞིན་ནོར་བུ་སྐུ་མདོག་དམར་ལ་སྔོ་མདངས་ཆགས་པ་གཡས་ཀྱིས་རྡོ་རྗེ་
དང་ཐོ་བ་གཡོན་གྱིས་ཐོད་པ་དང་ཕུར་བུ་འཛིན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་པའི་
པང་དུ་ཡུམ་སྔོ་ལ་དམར་མདངས་ཆགས་པ་གཡས་ཤེལ་བུམ་དང་གཡོན་གཏེར་སྒྲོམ་འཛིན་པས་
འཁྱུད་ནས་མེ་དཔུང་གི་ཀློང་ན་བཞུགས་པའི་སྤྱི་གཙུག་འཇའ་འོད་ཀྱི་ཀློང་ན་སེངྒེ་ཆེན་པོ་བརྒྱད་
ཀྱིས་བཏེག་པའི་ཁྲི་དར་ཆེན་གྱིས་བཀབ་པའི་སྟེང་དུ་པདྨ་ཉི་ཟླའི་གདན་གྱི་སྟེང་དུ་ངོ་བོ་རང་གི་
དྲིན་ཅན་རྩ་བའི་བླ་མ་ཡིན་པ་ལ་རྣམ་པ་ཆོས་སྐུ་ཀུན་ཏུ་བཟང་པོ་ཡབ་ཡུམ་དུ་གསལ་ཞིང་འཇའ་
འོད་ཀྱི་ཀློང་ན་བཞུགས་པར་མོས། དེའི་མདུན་དུ་སེང་ཁྲིའི་སྟེང་དུ་ངོ་བོ་ཆོས་སྐུ་ཀུན་ཏུ་བཟང་
པོ་ཡིན་པ་ལ་རྣམ་པ་དྲིན་ཅན་རྩ་བའི་བླ་མའི་རྣམ་པ་ཅན་དང༌། དེའི་གཡས་ཕྱོགས་ནས་རིམ་
པ་བཞིན་དུ་རྡོ་རྗེ་སེམས་དཔའ་ལོངས་སྐུའི་ཆ་བྱད་ཅན། མཁའ་འགྲོ་ལས་ཀྱི་དབང་མོ་ཆེ་སྐུ་
མདོག་དཀར་མོ་གྲི་ཐོད་ཅན། ཧཱུཾ་ཆེན་ཀ་ར་པཎ་གྲུབ་ཀྱི་ཆས་ལ་རྡོར་དྲིལ་ཅན། ལབ་ཀྱི་སྒྲོལ་
མ་མཁའ་འགྲོའི་ཆས་ཅན་གྲི་གུག་དང་ཁ་ཊཾ་བསྣམས་པ། ཨོ་རྒྱན་རིན་པོ་ཆེ་ཟ་ཧོར་མའི་ཆས་
སུ་བཞུགས་པ། ཡེ་ཤེས་མཚོ་རྒྱལ་བོད་མོའི་ཆས་ལ་ཚེ་མདའ་དང་ཚེ་ཆང་འཛིན་པ། རླངས་
ཆེན་དཔལ་སེང་སྔགས་བཙུན་གྱི་ཆས་ལ་རྡོ་རྗེ་དང་ལྕགས་ཀྱུ། བདེ་ཆེན་རྒྱལ་པོ་གྲུབ་ཐོབ་རྒྱུན་
པོའི་ཆས་ལ་ཕྱག་མཉམ་བཞག་གི་སྟེང་ན་ཚེ་བུམ་བསྣམས་པ། གཏེར་སྟོན་སྐུ་མཆེད་རབ་བྱུང་
གི་ཆས་ལ་ཆོས་འཆད་དང་མཉམ་བཞག་ཅན། ཨོ་རྒྱན་བསྟན་འཛིན་སྔགས་འཆང་གི་ཆས་ལ་
ཕྱག་གཉིས་བདུད་འདུལ་གྱི་ཕྱག་རྒྱ་ཅན། ཆོས་རྒྱལ་ཝང་རྒྱལ་པོའི་ཆ་བྱད་ཅན་མཉམ་བཞག་
- 161-



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གི་སྟེང་ན་འཁོར་ལོ་བསྣམས་པ། རྩ་བའི་བླ་མ་པདྨ་རང་གྲོལ་རིན་པོ་ཆེ་སྔགས་བཙུན་གྱི་ཆ་
བྱད་ཅན་ཕྱག་གཡས་རྡོ་རྗེ་དང་གཡོན་ཐོད་པ་བསྣམས་པ། བདག་ཆོས་དབྱིངས་སྟོབས་ལྡན་
རྡོ་རྗེ་སྔགས་བཙུན་གྱི་ཆས་ལ་ཌ་མ་རུ་དང་རྡོར་དྲིལ་ཐུགས་ཀར་འཛིན་པའི་མཆན་ཁུང་ན་ཁ་ཊོ་
ཀ་ཡོད་པ། བརྒྱུད་པའི་བླ་མ་དེ་རྣམས་ཀྱིས་རིམ་པ་ལྟར་གཡས་སུ་བསྐོར་ནས་བཞུགས་པ།
དེ་རྣམས་ཀྱི་ཕྱི་རིམ་དུ་རང་ལ་ཆོས་འབྲེལ་ཡོད་པའི་བླ་མ་རྣམས་དང་བརྒྱུད་པའི་བླ་མ་གཞན་
རྣམས་ཀྱིས་བསྐོར་བ། དེའི་ཕྱི་རིམ་དུ་རྒྱ་གར་རིག་འཛིན་བརྒྱད། བོད་ཀྱི་རྗེ་འབངས་ཉེར་
ལྔ་གཏེར་སྟོན་བརྒྱ་རྩ་སོགས་བྱིན་རླབས་ཀྱི་རྩ་བ་དངོས་བརྒྱུད་ཀྱི་བླ་མ་རྣམས་ཀྱིས་བསྐོར་ནས་
བཞུགས་པ། དེའི་འོག་ཏུ་འཇའ་འོད་ཀྱི་ཀློང་དུ་ཡི་དམ་རྟ་ཕག་ཡབ་ཡུམ། པདྨ་རྒྱལ་པོ་
གསང་བ་ཡེ་ཤེས་བདུད་འདུལ་སེང་གདོང་སོགས་དངོས་གྲུབ་ཀྱི་རྩ་བ་ཡི་དམ་དཀྱིལ་འཁོར་གྱི་ལྷ་
ཚོགས་རྣམས་ཀྱིས་བསྐོར་བ། དེའི་འོག་ཏུ་མགོན་དཀར་ ཕྱག་བཞི་བ། ལྷ་ཆེན་ཡབ་ཡུམ།
ཚོགས་བདག་དང་ཛམ་ལྷ་ཡབ་ཡུམ། མཁའ་འགྲོ་སྨན་མོ་ཤ་ཟ་རཱ་ཧུ་ལ་སོགས་འཕྲིན་ལས་ཀྱི་རྩ་
བ་མཁའ་འགྲོ་ཆོས་སྐྱོང་ཐམས་ཅད་ཀྱིས་བསྐོར་ནས་བཞུགས་པར་བསམ། གཉིས་པ་དེ་ལྟར་
བསྐྱེད་ནས་བསགས་སྦྱངས་ཐམས་ ཅད་ཀྱི་གནད་བསྡུས་པ་ཡན་ལག་བདུན་པ་འབུལ་བ་ནི།
བླ་མ་ཡི་དམ་ ལྷ་ ཚོགས་ གཤེགས༔ ཞེས་ པ་ནས་མྱུར་ ཐོབ་ ཤོག་ ཅེས་ པའི་བར་ གྱི་དོན་ནི།
ཕྱོགས་བཅུ་ནས་བླ་མ་ཡི་དམ་མཁའ་འགྲོ་ཆོས་སྐྱོང་དང་བཅས་པ་རྣམས་སྤྱན་དྲངས་ཏེ་ཐིམ་ཞིང་
ཉི་ཟླ་པདྨའི་གདན་ལ་བཞུགས་པ་ལ། རང་གི་ལུས་དཔག་ཏུ་མེད་པར་སྤྲུལ་ཞིང་དེ་དང་མཉམ་
དུ་ཁམས་གསུམ་སེམས་ཅན་ཐམས་ཅད་ཀྱིས་ཀྱང་ཡན་ལག་སྨད་ལྔ་བཏུད་པའི་ཕྱག་འཚལ་བར་
དམིགས་པ་ནི་ཕྱག་གི་ཡན་ལག འདིའི་ཁོངས་སུ་ཕྱག་འབུམ་ཡང་འགྲོ་བར་བྱེད་པ་ཕྱག་ལེན་
ནོ། ། དངོས་སུ་ཅི་འབྱོར་བ་བཤམས་ཤིང་ཡིད་ཀྱིས་ནམ་མཁའ་དང་ས་གཞི་ཐམས་ཅད་ལྷ་མིའི་
མཆོད་རྫས་མེ་ཏོག་བདུག་སྤོས་མར་མེ་ལ་སོགས་པ་དང་གཞལ་མེད་ཁང་དང་རྒྱལ་སྲིད་སྣ་བདུན།
ཉེ་བའི་རིན་ཆེན་བདུན། བཀྲ་ཤིས་པའི་རྟགས་རྫས་བརྒྱད། རྡོ་རྗེ་ལྷ་མོ་བཅུ་དྲུག་དང༌
མཆོད་པའི་སྤྲིན་ཕུང་བྱང་ཆུབ་སེམས་དཔའ་ཀུན་ཏུ་བཟང་པོའི་མཆོད་ པ་ལྟ་བུར་འབུལ་བ་
མཆོད་པའི་ཡན་ལག་ཚེ་ཐོག་མ་མེད་པ་ནས་དེ་རིང་ཡན་ཆད་དུ་དྲན་པ་དང་། མི་དྲན་པའི་
སྡིག་ལྟུང་ལུས་ངག་ཡིད་གསུམ་གྱི་སྒོ་ནས་མི་དགེ་བ་བཅུ། མཚམས་མེད་པ་ལྔ། དེ་དང་ཉེ་བ་
ལྔ། ལྕི་བ་བཞི། ལོག་པ་བརྒྱུད། དཀོན་མཆོག་གི་དཀོར་ལ་འབགས་པ་སོགས། ཁ་ན་མ་
ཐོ་བའི་ལས་ཅི་བསགས་པ་ཐམས་ཅད་གནོང་འགྱོད་དྲག་པོས་བཤགས་པས་ལྕེ་ཐོག་ཏུ་ནག་ཕུང་
གིས་འདུས་པ་ཚོགས་ཞིང་གི་སྐུ་གསུང་ཐུགས་ལས་འོད་ཟེར་བྱུང་བ་ཕོག་པས་དྲི་མ་བཀྲུས་པ་
བཞིན་དག་པར་བསམ་ལ། ཕྱིན་ཆད་མི་བྱེད་པའི་གཉེན་པོས་བསྡོམས་པ་ནི་བཤགས་པའི་
– 162 -
9



བླ་མའི་རྣལ་འབྱོར་གྱི་ཁྲིད་ཡིག་བྱིན་རླབས་མྱུར་འགུགས་བཞུགས།
ཡན་ལག རྒྱལ་བ་རྣམས་དང་ཁྱད་པར་བླ་མའི་མཛད་པ་དང་སྐྱེ་འཕགས་ཡོངས་ཀྱི་དགེ་བ་
ཐམས་ཅད་བླ་མའི་ཐུགས་རྗེ་རུ་གོ་ནས་སྙིང་ནས་ཡི་རང་བྱེད་པ་ནི་རྗེས་སུ་ཡི་རང་གི་ཡན་ལག
སྔོན་ཚངས་པ་དང་བརྒྱ་བྱིན་གྱིས་ཞུ་བ་ཕུལ་བ་ལྟར་ལུས་བྱེ་བ་གྲངས་མེད་དུ་སྤྲུལ་ནས་གསེར་གྱི་
འཁོར་ལོ་རེ་ཕུལ་ཏེ་བླ་མ་ལ་གསང་ཆེན་ཆོས་ཀྱི་འཁོར་ལོ་བསྐོར་བར་བསྐུལ་བ་ནི་ཆོས་འཁོར་
བསྐོར་བར་བསྐུལ་བའི་ཡན་ལག མོས་ལྡན་གདུལ་བྱའི་སྣང་ངོར་བསྟན་པའི་སྐུ་འདི་ཉིད་ཇི་
སྲིད་འཁོར་བ་མ་སྟོང་གི་བར་དུ་བཞུགས་པར་གསོལ་བ་འདེབས་པ་ནི་གསོལ་བ་འདེབས་པའི་
ཡན་ལག རང་གཞན་རྣམས་ཀྱིས་དུས་གསུམ་དུ་བསགས་པའི་དགེ་ཚོགས་ཐམས་ཅད་དཔལ་
ལྡན་བླ་མའི་སྐུ་ཚེ་བརྟན་པའི་ཕྱིར་དུ་བསྔོ་བ་ནི་བསྔོ་བའི་ཡན་ལག་གོ ། དེ་ལྟ་བུའི་ཡན་ལག་
བདུན་གྱི་སྟེང་དུ་སྤྱན་འདྲེན་པའི་ཡན་ལག་དང་བཞུགས་སུ་གསོལ་བའི་ཡན་ལག་དང་། སྨོན་
ལམ་འདེབས་པའི་ཡན་ལག་བཅས་ཡན་ལག་བཅུ་རུ་འདོད་དོ། །གསུམ་པ་གསོལ་བ་འདེབས་
པ་ནི། རྗེ་བཙུན་ཆེན་པོའི་ཞལ་ནས། བླ་མ་ལ་གདུང་བ་སྐྱེས་ཙ་ན། །ཉམས་དང་རྟོགས་པ་
སྐྱེ་བར་ངེས། ། ཞེས་གསུངས་པ་ལྟར། བླ་མ་སངས་རྒྱས་སུ་ཤེས་པའི་ཡོན་ཏན་དང་བཀའ་
དྲིན་དྲན་པས་བློ་སྣ་མོས་གུས་ཀྱིས་འཕྲོགས་པའི་གདུང་ཤུགས་སྙིང་གི་དཀྱིལ་རྐང་གི་ཁོང་རུས་
པའི་གཏིང་ནས་ཅི་བྱེད་རྩ་བརྒྱུད་ཀྱི་བླ་མ་ལ་བློ་ལིང་གིས་ བསྒྱུར་ལ་ རང་གིས་བྱང་དྲངས་ཏེ་
སེམས་ཅན་ཐམས་ཅད་ཀྱིས་ཀྱང་གསོལ་བ་ཆིག་དྲིལ་ཏུ་འདེབས་པར་མོས་ལ། ཨེ་མ་ཧོ༔ སྐྱེ་
མེད་ཀ་དག་ནས་མཐའ་ཡས་འགྲོ་ཀུན་འདྲེན་པར་བྱིན་གྱིས་རློབས༔ ཞེས་པའི་བར་དུ་གསོལ་
བ་ཕུར་ཚུགས་སུ་འདེབས་ཤིང༌། འདི་ལྟར་དཔལ་ལྡན་བླ་མ་དམ་པ་ནི་དཀྱིལ་འཁོར་ཐམས་
ཅད་ཀྱི་བདག་ཉིད། མཐོང་བ་དང་། ཐོས་པ་དང་། དྲན་པ་དང༌། རེག་པ་ཙམ་གྱིས་
ཐར་བའི་ས་བོན་འདེབས་ཤིང་སངས་རྒྱས་ཐམས་ཅད་ཀྱི་འཕྲིན་ལས་པ་རང་ངོར་ཚེ་གཅིག་ལུས་
གཅིག་ལ་སྨིན་གྲོལ་ཟབ་མོའི་ལམ་དང༌། ཐུགས་རྗེ་བྱིན་རླབས་ཁོ་ནས་རྡོ་རྗེ་འཆང་གི་ སར་
བཙན་ཐབས་སུ་བཀོད་པས་ན་སངས་རྒྱས་ལས་ཀྱང་བཀའ་དྲིན་མཆོག་ཏུ་ཆེ་ཞིང༌། ཡོན་ཏན་
གྱི་སྒོ་ནས་གཞལ་ན་དགོངས་པ་ནམ་མཁའ་ལྟར་རྒྱ་ཆེ། མཁྱེན་བརྩེ་རྒྱ་མཚོ་ལྟར་ཚད་མེད།
ཐུགས་རྗེ་ཆུ་ཀླུང་ལྟར་ཤུགས་དྲག རང་བཞིན་ནི་རི་རྒྱལ་ལྟར་ཐུགས་བརྟན། འགྲོ་བ་ཀུན་ལ་
ཕ་མ་ལྟར་ཐུགས་སྙོམས་ཤིང་ཡོན་ཏན་གྱི་ཆ་རེ་རེར་ཡང་བསམ་གྱིས་མི་ཁྱབ། གསོལ་བ་བཏབ་
པ་ཙམ་གྱིས་ཅི་འདོད་ཀྱི་དངོས་གྲུབ་ཐམས་ཅད་འབད་མེད་དུ་འབྱུང་བ་ཡིད་བཞིན་གྱི་ནོར་བུ་
རིན་པོ་ཆེ་ཁྱེད་ལ་བརྟེན། ཁྱེད་ལ་རེ། ཁྱེད་གཅིག་པུ་བསྒྲུབ་སྙམ་པའི་མོས་གུས་དྲག་པོས་
མཆོག་གསུམ་རྩ་གསུམ་མ་བརྒྱ་སྟོང་ལ་སོགས་པའི་སྒོ་ནས་གསོལ་བ་ཡང་ནས་ཡང་དུ་བཏབ་པས་
ལུས་འདར་བ་དང་མཆི་མ་གཡོ་བ་ཙམ་དུ་སྙིང་ནས་གསོལ་བ་གདབ་པར་བྱའོ། ། གྲངས་ནི་
- 163 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འབུམ་ཐེར་གཅིག་འདོན་པ་ཕྱག་ལེན་ཡིན་ནོ། ། སྐབས་སུ་ངོ་བོ་རང་གི་དྲིན་ཅན་རྩ་བའི་བླ་མ་
ལ་རྣམ་པ་ཨོ་རྒྱན་རིན་པོ་ཆེ་རུ་བསྒོམ་ནས་བཛྲ་གུ་རུ་དང༌། གུ་རུ་ལེའུ་བདུན་སོགས་དང་བླ་
མའི་གསོལ་འདེབས་སོགས་བཏོན་ཀྱང་རུང་ངོ༌། །གཞན་ཡང་དམ་པ་རིགས་བརྒྱའམ་བཀའ་
བརྒྱད་ལྟ་བུའི་རང་གི་ཡི་དམ་གང་རུང་གི་བཟླས་པ་བྱེད་དགོས། ལྷ་དེ་དག་བླ་མའི་སྤྱི་བོ་
མགྲིན་པ་ཐུགས་ཀ་ལ་སོགས་པར་གསལ་བཏབ་ནས་སྙིང་པོ་གསོལ་འདེབས་ཀྱི་ཚུལ་དུ་བཟླས་ན་
ཡང་ཤིན་ཏུ་ལེགས་སོ། ། དེ་ལྟར་གསོལ་བ་བཏབ་པས་དངོས་སུ་མོས་གུས་གདུང་ཤུགས་དྲག་པོ་
དབང་མེད་དུ་སྐྱེ་ཞིང་བླ་མའི་མཚན་ནས་འདོན་ཅིང་རྒྱང་འབོད་ཡང་དང་ཡང་དུ་འཁྱོལ་བ་དང་།
གསོལ་བ་འདེབས་པའི་དུས་སུ་དབང་མེད་དུ་མཆི་མ་འཁྲུགས་པ་དང་བླ་མའི་དོན་དུ་ལུས་སྲོག་
འདོར་དགོས་ཀྱང་འཕང་བ་མེད་པ་དང་། རྨི་ལམ་དུ་བླ་མར་མཇལ་ཞིང་དབང་ལུང་གནང་བ་
གེགས་སེལ་དང་བོག་འདོན་ལེགས་ཉེས་ལུང་བསྟན་སོགས་མཛད་པ་རང་ཉིད་བླ་མའི་སྐུར་གྱུར་
ནས་ངོ་བོ་དབྱེར་མེད་དུ་འདུག་པ་སོགས་རྨིས་པ་བླ་མའི་རྣལ་འབྱོར་བསྒོམ་པའི་རྟགས་ཡིན་
ནོ། །
གསུམ་པ་དེ་ལྟར་གསོལ་བ་མང་དུ་བཏབ་པའི་མཐར་དབང་བཞི་ལེན་པ་ནི། རྩེ་གཅིག་
གསོལ་བཏབ་བླ་མ་ཡི ཅེས་པ་ནས་སྐུ་བཞི་མངོན་དུ་འགྱུར་བར་ཤོག ཅེས་པ་འདོན་
བཞིན་དུ་ལྷ་ཚོགས་ཐམས་ཅད་ལས་དབང་ལེན་པའམ། མིན་ཀྱང་རྩ་བའི་བླ་མ་ལ་སླར་ཡང་
གདུང་ཤུགས་དྲག་པོས་གསོལ་བ་བཏབ་པའི་རྐྱེན་གྱིས་བདག་ལ་བརྩེ་བས་རྗེས་སུ་དགོངས་ཏེ་བླ་
མ་ཡབ་ཡུམ་གྱི་སྨིན་མཚམས་ནས་ཨོཾ་ཡིག་ཆུ་ཤེལ་ལྟར་འཚེར་བ་ལས་འོད་ཟེར་དཀར་པོ་དང་རྒྱལ་
བའི་སྐུ་ཆེ་ཆུང་གྲངས་ལས་འདས་པ་འཕྲོས། རང་གི་སྤྱི་བོ་ནས་ཞུགས་ལུས་ཀྱི་ལས་དང་རྩའི་
སྒྲིབ་པ་དག་སྐུ་རྡོ་རྗེའི་བྱིན་རླབས་ཞུགས། དུས་གསུམ་སངས་རྒྱས་ཐམས་ཅད་ཀྱི་སྐུ་འཇའ་
ལུས་ཟང་ཐལ་བུམ་པའི་དབང་ཐོབ། ལམ་མ་ཧཱ་ཡོ་ག་བསྐྱེད་རིམ་ལྷ་སྐུ་བསྒོམ་པ་ལ་དབང༌།
རྣམ་སྨིན་རིག་འཛིན་གྱི་ས་བོན་ཐེབས། འབྲས་བུ་ སྤྲུལ་ སྐུ་ ཐོབ་ པའི་ སྐལ་བ་ ཅན་ དུ་བྱས།
མགྲིན་པ་ནས་ཨཱ༔ ཡིག་པདྨ་རཱ་ག་ལྟར་འབར་བ་ལས་འོད་ཟེར་དམར་པོ་དང་སྔགས་ཡིག་འབྲུ་ཨ་
ལི་ཀ་ལིའི་རྣམ་པར་རང་སྒྲ་དང་བཅས་པ་འཕྲོས། རང་གི་མགྲིན་པར་ཐིམ་པས། ངག་གི་
ལས་དང་རླུང་གི་སྒྲིབ་པ་དག གསུང་རྡོ་རྗེའི་བྱིན་རླབས་ཞུགས། དུས་གསུམ་སངས་རྒྱས་
ཐམས་ཅད་ཀྱི་གསུང་གསང་བའི་དབང་ཐོབ། ལམ་ ཨ་ནུ་ཡོ་ག་རྩ་རླུང་བསྒོམ་ཞིང་བཟླས་
བརྗོད་ལ་དབང་། ཚེ་དབང་རིག་འཛིན་གྱི་ས་བོན་ཐེབས། འབྲས་བུ་ལོངས་སྤྱོད་རྫོགས་སྐུའི་
གོ་འཕང་མངོན་དུ་བྱས། ཐུགས་ཀའི་ཧཱུྃ་ཡིག་ནམ་མཁའི་མདོག་ཅན་ལས་འོད་ཟེར་སྔོན་པོ་
དང༌། རྒྱལ་བའི་ཐུགས་ཕྱག་མཚན་དུ་མ་འཕྲོས། རང་གི་སྙིང་གར་ཐིམ་པས། ཡིད་ཀྱི་
164
2?



KE
7
བླ་མའི་རྣལ་འབྱོར་གྱི་ཁྲིད་ཡིག་བྱིན་རླབས་མྱུར་འགུགས་བཞུགས།
ལས་དང་ཐིག་ལེའི་སྒྲིབ་པ་དག ཐུགས་རྡོ་རྗེའི་བྱིན་རླབས་ཞུགས། དུས་གསུམ་སངས་རྒྱས་
ཐམས་ཅད་ཀྱི་ཐུགས་བདེ་སྟོང་ཤེས་རབ་ཡེ་ཤེས་ཀྱི་དབང་ཐོབ། ལམ་ཨ་ཏི་ཡོ་ག་ཟུང་འཇུག་
ཕྱག་རྒྱ་ཆེན་པོ་བསྒོམ་པ་ལ་དབང༌། ཕྱག་རྒྱུའི་རིག་འཛིན་གྱི་ས་བོན་ཐེབས། འབྲས་བུ་ཆོས་
སྐུའི་གོ་འཕང་མངོན་དུ་བྱས། སླར་ཡང་གནས་གསུམ་ལས་འོད་ཟེར་དཀར་དམར་མཐིང་
གསུམ་ཐིག་ལེ་ཐིག་ཕྲན་དང་སྐུ་ཆེ་ཆུང་ངེས་མེད་བུ་ཡུག་འཚུབ་པ་ལྟར་རང་གི་གནས་གསུམ་དུ་
ཐིམ་པས། སྒོ་གསུམ་ཆ་མཉམ་གྱི་སྡིག་སྒྲིབ་དང་ཤེས་བྱའི་སྒྲིབ་པ་སྦྱངས། ཡེ་ཤེས་རྡོ་རྗེའི་
བྱིན་རླབས་ཞུགས། དུས་གསུམ་སངས་རྒྱས་ཐམས་ཅད་ཀྱི་དབང་བཞི་ཚིག་དབང་རིན་པོ་ཆེ་
ཐོབ། ལམ་འོད་གསལ་རྫོགས་པ་ཆེན་པོ་ཁྲེགས་ཆོད་ཐོད་རྒལ་བསྒོམ་པ་ལ་དབང་། ལྷུན་
གྲུབ་རིག་འཛིན་གྱི་ས་བོན་ཐེབས། འབྲས་བུ་ངོ་བོ་ཉིད་སྐུའི་གོ་འཕང་མངོན་དུ་བྱས་པར་
བསམ་མོ། །སླར་ཡང་མོས་གུས་གདུང་ཤུགས་དྲག་པོས་གསོལ་བ་བཏབ་པས། བརྒྱུད་པའི་བླ་
མ་རྣམས་ཀྱང་རྩ་བའི་བླ་མ་དང་དབྱེར་མེད་དུ་ཐིམ། དེ་ཉིད་རང་ལ་ཤིན་ཏུ་དགྱེས་པའི་འཛུམ་
ཉམས་ཀྱིས་རང་གི་སྤྱི་བོར་བྱོན་ནས་བླ་མ་རང་ལ་མར་ཐིམ་ལ་ཁད་རིང་བླ་མ་ལ་ཡར་ཐིམ་ལ་ཁད་
དུ་བསམ་ཞིང་སྣོད་བཅུད་ཐམས་ཅད་ཀྱང་འཇའ་འོད་ཐིག་ལེ་ཐིག་ཕྲན་ལུ་གུ་རྒྱུད་ཀྱི་རྣམ་པར་
མེར་མེར་ཡོམ་ཡོམ་ཤིག་ཤིག་ཏུ་ཡོད་པར་བསམ། དེ་ནས་བླ་མ་འོད་དུ་ཞུ་ནས་རང་ལ་ཐིམ་བླ་
མའི་ཐུགས་དང་རང་གི་སེམས་གཉིས་དབྱེར་མེད་དུ་གྱུར་པའི་ངང་ལ་མ་བཅོས་པར་འཇོག་པ་ནི་
བླ་མ་ཆོས་སྐུའི་རང་ཞལ་བལྟ་བ་ཞེས་བྱའོ། ། མཐར་སྐྱེ་བ་ཀུན་ཏུ་ཡང་དག་བླ་མ་དང་སོགས་ཀྱི་
བསྔོ་བ་སྨོན་ལམ་བྱ། དཀྱིལ་འཁོར་དུ་བཅུག་ནས་སྨིན་པར་བྱས་པ་ནི་གཞིའི་དབང་ཞེས་བྱ་ལ།
བླ་མའི་རྣལ་འབྱོར་གྱི་ཚེ་རྐྱེན་ལ་མ་ལྟོས་པར་དབང་ལེན་པ་ནི་ལམ་གྱི་དབང་ཞེས་བྱ་བས་ལམ་
དབང་རྟག་པར་ལེན་པ་ནི་ཟབ་བོ། ། དེ་ལྟ་བུའི་བླ་མའི་རྣལ་འབྱོར་གྱི་མན་ངག་འདི་ནི་རྟོགས་
པ་མྱུར་དུ་སྐྱེ་བའི་ཐབས་དང་སྐྱེས་པ་གོང་དུ་འཕེལ་ཞིང་མཐར་ཕྱིན་པའི་ཐབས་དང་གེགས་དང་
གོལ་ ས་ སེལ་ བའི་ ཐབས་དང་ལུས་ངག་ཡིད་གསུམ་བྱིན་གྱིས་རླབས་ པའི་ ཐབས་ དང་། ཅི་
བསམ་པ་ཐམས་ཅད་འགྲུབ་ཅིང་བར་ཆད་སེལ་བའི་ཐབས་དང་བརྒྱུད་པའི་ཆོས་སྐྱོང་འགོ་བའི་
ཐབས་ལ་སོགས་པ་བླ་མའི་རྣལ་འབྱོར་ཁོ་ན་ཡིན་ནོ། ། མོས་གུས་དམ་ཚིག་རྣམ་པར་དག་པ་
གང་ཞིག་གིས་འདི་ཡན་ཆད་ཀྱི་ལམ་མཐར་ཕྱིན་པས་ཀྱང་དངོས་གཞི་ལ་མི་ལྟོས་པར་རྔ་ཡབ་
དཔལ་གྱི་རི་བོར་དབུགས་དབྱུང་ཞིང་དག་པའི་ཞིང་ཁམས་དེར་རིག་འཛིན་རྣམ་པ་བཞིའི་ལམ་
ཉི་ཟླའི་བསྒྲོད་པ་ལས་ཀྱང་མྱུར་བས་ཀུན་ཏུ་བཟང་པོའི་ས་ལ་ཕྱིན་པར་འགྱུར་རོ། །
སྨྲས་པ། གྲངས་མེད་རྒྱལ་བས་གདུལ་བར་མ་ནུས་པའི། །དམུ་རྒོད་བདག་སོགས་ཡང་
དག་ལམ་བཟང་ལ། ། འདྲེན་པའི་དེད་དཔོན་སྐྱབས་གནས་འདུས་པའི་གཟུགས། ། བྱིན་
— 165 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རླབས་རྩ་བ་བླ་མའི་རྣལ་འབྱོར་གྱི། ། ཁྲིད་རིམ་འདི་གོ་རྒྱུན་གྱི་ཡི་དམ་དུ། །གྱིས་དང་ལེགས་
ཚོགས་རྩ་བ་ཡིན་ནོ་ཀྱེ། ། དགེ་འདིས་འོད་གསལ་སྙིང་པོའི་བསྟན་པ་མཆོག །ཕྱོགས་དུས་
ཀུན་ཏུ་དར་ཞིང་རྒྱས་གྱུར་ཅིག །
ཅེས་པ་འདི་ནི་སྐལ་ལྡན་གྱི་སློབ་མ་ཆོས་དབྱིངས་རང་གྲོལ། རིག་གྲོལ་རྒྱ་མཚོ། རྣམ་གྲོལ་རྒྱ་མཚོ་
སོགས་སློབ་བུ་དུ་མས་ནན་ཆེན་པོས་བསྐུལ་ངོར་ཆོས་དབྱིངས་སྟོབས་ལྡན་རྡོ་རྗེའམ། མིང་གཞན་དུ་མ་རང་
གྲོལ་ལམ། ངག་དབང་ཡོན་ཏན་གྱིས་རང་ལོ་ཉེར་ལྔའི་སྟེང་དུ་གཡང་སྟེང་དོན་གཉིས་ལྷུན་འགྲུབ་ནས་ས་ག་
ཟླ་བའི་ཚེས་ལ་རྫོགས་པར་སྦྱར་བའོ། །རྩོམ་པ་ཡོངས་སུ་རྫོགས་པར་གྲུབ་ཟིན་པ་དང་དུས་མཉམ་དུ་དད་ལྡན་
གྱི་བུ་མོ་བཞིའི་ཤིང་ཏོག་སོགས་ཀྱི་འབུལ་བ་དང་བཅས་སླེབས་པས་མཁའ་འགྲོ་གཏེར་སྲུང་རྣམས་མཉེས་ཤིང་
བསྟན་དང་འགྲོ་བ་ཡོངས་ལ་ཕན་པ་རྒྱ་ཆེན་པོ་ཐོགས་པའི་རྟེན་འབྲེལ་ཤུགས་ཀྱིས་འགྲིགས་པ་ལེགས་སོ། །
སརྦ་མངྒ་ལཾ། །
- 166 -



ཐུན་བཞིའི་རྣལ་འབྱོར་གྱི་ཁྲིད་ཡིག་མ་ནོར་སྤྱོད་བཟང་བཞུགས།
༄༅། །འོད་གསལ་རྫོགས་པ་ཆེན་པོ་ལས།
ཐུན་བཞིའི་རྣལ་འབྱོར་གྱི་ཁྲིད་ཡིག་མ་ནོར་སྤྱོད་བཟང་བཞུགས་སོ། །
༄༅། ། བླ་མ་དང་གུ་རུ་སྤྱོད་པ་མཐར་ཕྱིན་དབྱེར་མ་མཆིས་པ་ལ་ཕྱག་འཚལ་ལོ། །
འདིར་འོད་གསལ་རྫོགས་པ་ཆེན་པོའི་རྣལ་འབྱོར་པས་ཉམས་ལེན་སྲུང་དུ་འཛུད་པའི་ཚུལ་ལ་
གཉིས་ལས།
དང་པོ་སྤྲོས་པ་ཅན་ཐུན་བཞིའི་རྣལ་འབྱོར་ལ་བསླབ་སྟེ། ཀློང་གསལ་ལས། དགེ་སྦྱོར་
སྲང་དུ་འཇུག་པའི་ཚུལ། ། ཐུན་བཞིའི་རྣལ་འབྱོར་ཉིད་ལ་བསླབ། ། ཅེས་པས། དེའང་ཐོ་
རངས་དང་པོར་བླ་མའི་རྣལ་འབྱོར་སྒོམ། བར་བ་ལ་ཁྲེགས་ཆོད་བསྐྱང་། ཐ་མ་ལ་བདེ་སྟོང་
དང་གཏུམ་མོ་སྒོམ། ནམ་ལངས་ནས་ཉི་ཤར་གྱི་བར་ལ་ཁ་ཏོན་དང་སྒོམ་བཟླས་ལ་ སོགས་
པའོ། །ཉི་ཤར་ནས་གུང་གི་བར་ལ་ཐོད་རྒལ་བལྟ། གུང་ལ་ཕྱག་དང་ཆོས་སྤྱོད་ཀྱི་རིགས་བྱ།
ཕྱི་དྲོའང་ཐོད་རྒལ་སྒོམ། དགོང་མོ་གཏོར་མ་དང་རླུང་འཛིན། སྲོད་ཐུན་དང་པོ་ལ་འཆི་བ་
མི་རྟག་པ་སྒོམ། བར་བ་ལ་བསྐྱེད་རིམ་དང་བཟླས་པ་བྱ། གུང་ཐུན་ལ་གཉིད་འོད་གསལ་གྱི་
སྦུབས་སུ་སྦ། ཐམས་ཅད་ལ་ཐུན་མགོར་སེམས་བསྐྱེད། དངོས་གཞི་དམིགས་པ་མེད་པ།
རྗེས་བསྔོ་སྨོན་གྱི་རྒྱས་ཐེབས་པ་ནི་དམ་པ་གསུམ་དང་འབྲེལ་བ་ཞེས་བྱ་སྟེ། མེད་ཐབས་མེད་
དོ། ། །
གཉིས་པ་སྤྲོས་པ་མེད་པ་ནི། སྒྲོན་མ་སྣང་བྱེད་ལས། ཉིན་མཚན་ཁ་སྦྱོར་རིམ་ཐེབས་
བཞིན། ། ཞེས་པས་འོད་གསལ་ཐོད་རྒལ་ཉག་གཅིག་ལ་བསླབ་པ་རྣམས་དང་གནས་ལུགས་ལ་
དྲོད་ཐོབ་པའི་སྤྱོད་ཡུལ་ཡིན་ཏེ། ཉིན་མོ་བྱ་བ་དགུ་ཕྲུགས་སུ་བཏང་ནས་བཞུགས་སྟངས་དང་
མི་འབྲལ་བར་སྐུ་དང་ཐིག་ལེའི་ཀློང་དུ་རིག་པ་བརྗོད་མེད་དུ་བཞག མཚན་མོ་ལ་ཆ་གསུམ་དུ་
བྱས་པའི་སྲོད་ལ་དྲང་སྲོང་གི་འདུག་སྟངས་དང་བཅས་དབང་པོ་གནད་དུ་བསྡུ་བ་ནི། ལྟེ་བར་
པདྨ་དམར་པོ་འདབ་བཞིའི་སྟེང་དུ་ཨ་ཐུང་དམར་པོ་རེག་བྱ་ཚ་བ་ལས་མེ་འབར། དབུ་མ་ནས་
ཡར་སོང་། སྤྱི་བོའི་ཧཾ་ལ་ཕོག་པས་ཐིག་ལེའི་ཐིགས་པས་མེའི་གསོས་བྱས། ཤིན་ཏུ་འབར།
ལས་དང་བག་ཆགས་བསྲེགས། བདེ་སྟོང་གི་ངང་ལ་བཞག དགོང་ལ་སེངྒེའི་འདུག་སྟངས་
དང་བཅས་ཤེས་བྱ་བུམ་པར་བསྡུ་བ་ནི། སྙིང་གི་ནང་དུ་ཨ་དཀར་པོ་ཤིན་ཏུ་འཚེར་བ་གཅིག་
- 167 -



༄༅༑ །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དང༌། ཚངས་པའི་བུ་གར་ཡང་ཨ་དཀར་པོ་གཅིག དེ་གཉིས་ཀྱི་བར་ཨ་ཝ་དྷཱུ་ཏཱིའི་ནང་ནས་
ཨ་དཀར་ཤེལ་གྱི་ཕྲེང་བ་བརྒྱུས་པ་ལྟ་བུ་གཅིག་ལ་གཅིག་ཐིམ་གྱི་རྐྱེན་ལས་དབུ་མའི་ནང་རྒྱ་སྐར་
ལ་ཉི་ཞུར་གསལ་བ་ལྟ་བུར་སྒོམ་པ་ནི་གཉིད་འོད་གསལ་གྱི་སྦུབས་སུ་སྦ་བའི་གནད་དོ། ། ཐོ་
རངས་ལངས་མ་ཐག་ཏུ་ཧ་ཞེས་དབུགས་རིང་བ་གསུམ་བུས་ལ་སེངྒེའི་འདུག་སྟངས་དང་བཅས་
སྤྱི་བོའི་ནམ་མཁའ་ལ་གཞུ་གང་གི་ཐད་ཙམ་དུ་སྙིང་གའི་ཨ་ལས་ཨ་དཀར་པོ་གཉིས་པ་ཞིག་ཆད་
དེ་ལིང་ངེར་འདུག་པ་ལ་སེམས་བཟུང་ངོ༌། །དེ་བཞིན་དུ་བསམ་གཏན་བཞི་དང་འགོག་པའི་ཡེ་
ཤེས་རྣམ་པར་མི་རྟོག་པ་སྐྱེ་བའི་ཡན་ལག་རླུང་ལྔའི་ཁམས་རང་སར་ཟད་པར་བྱེད་པའི་གནད།
ཨ་དམར་པོ་མེ་ལྔ་བརྩེགས་དང་། དཀར་པོ་ཆུ་བཞི་བརྩེགས་དང༌། ལྗང་གུ་རླུང་གསུམ་
བརྩེགས། སེར་པོ་ས་གཉིས་བརྩེགས་དང༌། ནམ་མཁའ་མཐིང་ག་རྐྱང་པ་ལ་སོགས་པའང་
རིམ་པར་སྒོམ་པས་ཨ་ནི་སྐྱེ་བ་མེད་པ་ལ་གནས་པའི་དོན་གྱིས། རྟོག་དཔྱོད་མེ་དང་འདྲ་བ།
དགའ་བདེའི་ཉམས་ཆུ་དང་འདྲ་བ། དྲན་རྟོག་རླུང་འདྲ་བ་དང་། དྲན་པའི་གཉེན་པོ་ས་
བཅིངས་པ་འདྲ་བ་དང་། སྤང་གཉེན་རང་གི་ངོ་བོ་ཆ་དང་བཅས་པ་དག་པར་བྱེད་པའི་གནད་
འདི་ནི་པཎྜི་ཏ་ཆེན་པོ་བི་མ་ལའི་དགོངས་པ་ཐུན་མོང་མ་ཡིན་པའོ། ། ཨ་ཏི་ཟབ་དོན་ལས།
དེ་ ལྟར་ཁྲེགས་ཆོད་ཐོད་རྒལ་ གཉིས༔ ཉམས་ སུ་ ལེན་ པའི་ རིམ་པ་ལས༔ མཚན་ མོའི་
ཉམས་ལེན་འདི་ལྟར་བསྟན༔ སྔ་དྲོ་ཕྱི་དྲོ་ཟེར་ལ་བསྒོམ༔ ཉིན་པར་ལུ་གུ་རྒྱུད་ལ་སྦྱང༔
མཚན་དུས་ལུས་གནད་ཙོག་པུ་བྱ༔ ལག་པའི་སོར་མོས་མིག་གཉིས་བཀབ༔ དལ་ཞིང་
བརྗོད་མེད་ཅུང་ཟད་མནན༔ སྨིན་མཚམས་ཐད་ཀྱི་ནམ་མཁའ་ལ༔ ཐིག་ལེ་འོད་ལྔ་དང་
ལྡན་པ༔ རྨ་བྱའི་མདོངས་ལྟར་བཀྲ་བ་ལ༔ ཤེས་པ་གཏད་ལ་ཅི་ནུས་བསྒོམ༔ དེ་ལ་
ངལ་ན་སྲོད་ཀྱི་དུས༔ དབང་པོ་གནད་དུ་བསྡུ་བ་ནི༔ ལྟེ་བར་པདྨ་འདབ་བཞིའི་སྟེང༔
ཨ་ཐུང་དམར་པོ་འབར་བ་ལས༔ མེ་འབར་དབུ་མའི་ནང་བརྒྱུད་དེ༔ སྤྱི་བོར་ཧུ་ལ་འཕོག་
པ་ཡིས༔ ཐིག་ལེ་བབས་པས་མེ་གསོས་ཏེ༔ ཆེར་འབར་ལས་དང་བག་ཆགས་བསྲེགས༔
ཐབས་ཤེས་དཀར་དམར་མཉམ་པར་སྦྱར༔ བདེ་སྟོང་ཡེ་ཤེས་ངང་ལ་བཞག༔ ནམ་གུང་
ཤེས་པ་བུམ་པར་བསྡུ༔ སྙིང་ནང་ཨ་ཡིག་དཀར་པོ་བསམ༔ ཚངས་བུག་ཏུ་ཡང་ཨ་དཀར་
གཅིག ༔ ཨ་གཉིས་བར་གྱི་དྷཱུ་ཏིའི་ནང༔ ཨ་དཀར་ཕྲ་མོ་ཕྲེང་བ་ལ༔ བརྒྱུས་པ་ལྟ་བུར་
བྱུང་བ་ལ༔ རེ་རེ་བཞིན་དུ་སྙིང་ག་ཡི༔ ཨ་ལ་ཐིམ་པས་འོད་དཀར་གྱིས༔ རྩ་ནང་གང་
ཞིང་ལུས་ཀྱང་གང༔ གསལ་བར་བསྒོམ་པས་གཉིད་སོགས་ཀྱང༔ འོད་གསལ་འཆར་ཏེ་
གཏི་མུག་མེད༔ ཐོ་རངས་རིག་པ་གསལ་གཏོད་པ༔ ཧ་ཞེས་རགས་རིམ་ལན་གསུམ་ཕུ༔
ཆོས་སྐུ་སེངྒེའི་འདུག་སྟངས་བྱ༔ སྤྱི་གཙུག་ཐད་ཀྱི་འདོམས་གང་བར༔ སྙིང་གི་ཨ་ལས་ཨ་
— 168 -



ཐུན་བཞིའི་རྣལ་འབྱོར་གྱི་ཁྲིད་ཡིག་མ་ནོར་སྤྱོད་བཟང་བཞུགས།
དཀར་གཅིག༔ ཆད་དེ་སེང་ངེ་འདུག་པ་ལ༔ སེམས་བཟུང་བསྒོམས་པས་གསལ་སྟོང་ནི༔
གཉིས་མེད་གདོད་མའི་གནས་ལུགས་འཆར༔ སྤྲུལ་སྐུ་ལོངས་སྐུ་ཆོས་སྐུ་གསུམ༔ སྲོད་དང༌
ནམ་གུང་ ཐོ་རངས་ཀྱི༔ དམིགས་པ་གསུམ་དང་ རིམ་པར་སྦྱར༔ དེ་ལྟར་ཉིན་མཚན་
བརྩོན་བྱས་པས༔ གྲོལ་བར་འགྱུར་བར་ཐེ་ཚོམ་མེད༔ ཅེས་གསུངས། དེ་དག་གི་ཚེ་
བོགས་སྤྱོད་པས་འདོན་པའང་། སློབ་དཔོན་ཆེན་པོས། སྤྱོད་པ་དུས་མེད་ཀྱི་གོལ་པ་དང༔
སྤྱོད་པ་སྤྱིའི་གོལ་པའོ༔ དང་པོ་སྤྱོད་པ་དུས་མེད་ཀྱི་གོལ་པ་ནི༔ དང་པོ་བུང་བ་ལྟ་བུའི་
སྤྱོད་པ་ཐོས་བསམ་སྒོམ་གསུམ་གྱི་སྔོན་དུ་འགྲོ་བ་སྟེ༔ ལས་དང་པོ་བའི་སྤྱོད་པ་ཡིན་པ་ལ་
བརྟུལ་ཞུགས་ཀྱི་དུས་སུ་སྤྱོད་ན་ལོག་པའོ༔ རི་དྭགས་ལྟ་བུའི་སྤྱོད་པ་ནི༔ ལམ་ཉམས་སུ་
ལེན་པའི་དུས་སུ་སྤྱོད་པ་ལ༔ བརྟུལ་ཞུགས་ཀྱི་དུས་སུ་སྤྱོད་ན་ཏིང་འཛིན་གཞན་གྱི་དབང་དུ་
འགྱུར་བས་ལོག་པའོ༔ ལྐུགས་པ་ལྟ་བུའི་སྤྱོད་པ་ནི༔ ཉམས་མྱོང་གནད་དུ་ཚུད་པའི་དུས་
སུ་སྤྱོད་པ་ལ༔ བུང་བ་ལྟ་བུའི་དུས་སུ་སྤྱོད་ན་ལོག་པའོ༔ ཐི་བྱ་ཚང་འཇུག་གི་སྤྱོད་པ་ནི༔
རང་ལ་ཉམས་སྐྱེས་པའི་དུས་སུ་སྤྱོད་པ་ལ༔ ཏིང་འཛིན་ལ་དྲོད་མེད་ན་ལོག་པའོ༔ སྨྱོན་པ་
ལྟ་བུའི་སྤྱོད་པ་ནི༔ ཉམས་བརྟན་པའི་དུས་སུ་སྤྱོད་པ་ལ༔ ཉམས་མྱོང་དུས་སུ་སྤྱད་ན་དོན་
གྱི་མཐའ་མི་རྙེད་པའི་ལོག་པའོ༔ སེངྒེ་ལྟ་བུའི་སྤྱོད་པ་ནི༔ ལྟ་བ་ཀློང་དུ་གྱུར་པའི་དུས་སུ་
སྤྱོད་པ་ལ༔ ཉམས་མྱོང་དུས་སུ་སྤྱད་ན་དེ་ཉིད་སྟོང་པའི་དུས་སུ་མ་གྱུར་པས་ལོག༔ ཁྱི་
ཕག་ལྟ་བུའི་སྤྱོད་པ་ནི༔ དབང་གི་དུས་སུ་སྤྱོད་པ་ལ་དུས་མིན་དུ་སྤྱད་ན་ཌཱཀྐིའི་བཀའ་ཆད་
འོང་བས་ལོག་པའོ༔ སྤྱོད་པ་མ་ལོག་པར་སྤྱད་ན་རང་སྣང་ཆོས་ཉིད་དུ་ཤར་བས༔ གཞན་
སྣང་མ་དད་པ་བསྒྱུར་ནུས༔ བསད་པ་གསོ་ནུས༔ རྫུ་འཕྲུལ་གང་ཡང་འགྲུབ་སྟེ༔ སྣར་
བས་འབྱུང་བ་ལ་དབང་བསྒྱུར་ནུས་པའོ༔ རྗེ་བཙུན་གྱིས། འདིར་འདུས་དད་ཅན་གྱི་ཉ་མ་
རྣམས། །ཁྱེད་འགྲོ་ན་སྣང་བ་ལམ་དུ་ཁྱེར། །ཚོགས་དྲུག་རང་གྲོལ་འགྲོ་ལུགས་ཡིན། །སྡོད་
ན་མ་བཅོས་རྣལ་མར་སྡོད། ། སྙིང་བོ་དོན་གྱི་སྡོད་ལུགས་ཡིན། ། ཉལ་ན་མཉམ་ཉིད་ངང་དུ་
ཉོལ། ། འོད་གསལ་ངང་དུ་ཉལ་ལུགས་ཡིན། །ཟ་ན་སྟོང་ཉིད་ངང་དུ་ཟོ། ། གཟུང་འཛིན་
སྤངས་པའི་ཟ་ལུགས་ཡིན། །འཐུང་ན་ཐབས་ཤེས་ཀྱི་ཆབ་ལ་འཐུང་། ། རྒྱུན་ཆད་མེད་པའི་
འཐུང་ལུགས་ཡིན། ། འགྲོ་འཆག་ཉལ་འདུག་སེམས་ལ་ལྟོས། ། ཐུན་མཚམས་མེད་པའི་དགེ་
སྦྱོར་ཡིན། ། ཞེས་གསུངས། ཨ་ཏི་ཟབ་དོན་ལས། རྗེས་སུ་སྤྱོད་པའི་རིམ་པ་ནི༔ ལས་
དང་པོ་ཡི་ཐུན་མཚམས་སུ༔ ཆོས་སྤྱོད་དགེ་ལ་ཡང་དག་འབད༔ འབྲིང་གིས་མི་མེད་རི་
སུལ་ལམ༔ བས་མཐར་འཁོར་འདས་རུ་ཤན་དབྱེ༔ ཆེན་པོས་ཉམས་མྱོང་བོགས་འདོན་
ཕྱིར༔ དུར་ཁྲོད་ལུང་སྟོང་ལ་སོགས་པར༔ སྤྲང་པོ་ལྟ་བུ་ངེས་མེད་རྒྱུ༔ བུང་བ་རི་
- 169 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དྭགས་ལྐུགས་པ་དང༔ ཐི་བྱ་སྨྱོན་པ་སེངྒེ་དང༔ ཁྱི་ཕག་ལྟ་བུའི་སྤྱོད་པ་ཡིས༔ རེ་
དོགས་དགག་སྒྲུབ་སྤང་བླང་རྣམས༔ བྲལ་བས་རང་བྱུང་སངས་རྒྱས་ ཐོབ༔ ཅེས་དང༌།
ཉི་ཟླ་ཁ་སྦྱོར་ལས། བུང་བ་ལྟ་བུའི་སྤྱོད་པ་ཡིས། ། ཆོས་རྣམས་ཀུན་གྱི་རོ་མྱོང་བྱ། ། རི་
དྭགས་ལྟ་བུའི་སྤྱོད་པ་ཡིས། ། འཁྲུལ་བའི་རྐྱེན་གྱུར་ཡུལ་རྣམས་སྤངས། ། ལྐུགས་པ་ལྟ་བུའི་
སྤྱོད་པ་ཡིས། ། འཁྲུལ་བའི་ངག་ནི་མ་ལུས་སྤངས། ། ཐི་བྱ་ལྟ་བུའི་སྤྱོད་པ་ཡིས། ། གསང་
བ་ཐབས་ཀྱི་ཐེ་ཚོམ་བཅད། །སྨྱོན་པ་ལྟ་བུའི་སྤྱོད་པ་ཡིས། །གཅིག་ཏུ་གནས་པའི་ཡུལ་རྣམས་
སྤངས། ། སེངྒེ་ལྟ་བུའི་སྤྱོད་པ་ཡིས། ། འཇིགས་པའི་སེམས་སྤངས་དུར་ཁྲོད་རྒྱུ། ། ཁྱི་ཕག་
ལྟ་བུའི་སྤྱོད་པ་ཡིས། །གཙང་དང་དམེ་བའི་རྣམ་རྟོག་སྤངས། །ཞེས་ལས་དང་པོ་བ་ཐོས་
བསམ་འཚོལ་བ་ལ་ཞུགས་པ་བུང་བ་ལྟ་བུ་ནས། བདེ་སྡུག་དང་བཟང་ངན་རོ་སྙོམས་པ་རྣལ་
འབྱོར་དབང་ཕྱུག་གི་སྤྱོད་པའི་བར་རྣམ་པ་བདུན་པོ་རང་གི་རྒྱུད་ཚོད་ལ་དཔགས་ཏེ་སྤྱོད་པས་ལྟ་
སྒོམ་ལ་བོགས་ཐོན་པ་ཡིན་ནོ། །
སྨྲས་པ། ཉམས་ལེན་ཐུན་བཞིར་བཅད་ནས་དགེ་སྦྱོར་ཀུན། ། ལམ་དུ་འཇུག་པའི་མ་
ནོར་སྤྱོད་པའི་འགྲོས། ། རིག་འཛིན་དམ་པ་རྣམས་ཀྱི་གཤེགས་ཤུལ་ལགས། ། དུས་སྐབས་
གཙོར་འདོན་གནད་ཀྱིས་མི་འགལ་སོགས། ། སྡོམ་པའི་ཁྱད་པར་ཆོས་དྲུག་ངེས་ལ་གཅེས། །
ཞེས་པ་འདི་ནི་རྫོགས་ཆེན་པ་དུ་མ་རང་གྲོལ་གྱིས་བསྒྲིགས་པའོ། །། །།
- 170 -



མདོ་སྔགས་ཁྱད་པར་གྱི་ཁྲིད་ཡིག་ཟླ་ཉིའི་འོད་ཟེར་བཞུགས།
༄༅། །འོད་གསལ་རྫོགས་པ་ཆེན་པོ་ལས།
མདོ་སྔགས་ཁྱད་པར་གྱི་ཁྲིད་ཡིག་ཟླ་ཉིའི་འོད་ཟེར་བཞུགས་སོ། །
༄༅། །ཨོ་ཊི་ཡ་ནའི་མཁན་པོ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། ། འདིར་
འོད་གསལ་རྫོགས་པ་ཆེན་པོའི་རྣལ་འབྱོར་རྒྱབ་ཆོས་སུ་མདོ་ལས་སྔགས་ཁྱད་པར་དུ་འཕགས་
ཚུལ་ལ་གཉིས་ལས། དང་པོ་སྤྱིར་སངས་རྒྱས་རྣམས་ཀྱིས་སེམས་ཅན་གྱི་ཁམས་དང་དབང་
པོའི་བྱེ་བྲག་གིས་སྐུ་དང་མཛད་པ་ཆོས་ཀྱི་རྣམ་གྲངས་ཚད་མེད་པ་ཞིག་བསྟན་པ་ཐམས་ཅད་
ཀྱང༌། བསྡུ་ན་ཐེག་པ་ཆེ་ཆུང་དུ་འདུའོ། ། ཐེག་པ་ཆེན་པོ་ལ་མཚན་ཉིད་རྒྱུའི་ཐེག་པ་དང་།
འབྲས་བུ་སྔགས་ཀྱི་ཐེག་པ་གཉིས་སུ་ཡོད་པས། མདོ་ལས་སྔགས་ཁྱད་ པར་དུ་འཕགས་ཏེ།
དཔེར་ན་སྒྲོན་མེ་ལས་ཟླ་བ་ཁྱད་པར་ཆེ། ཟླ་བ་ལས་ཉི་མ་ཁྱད་པར་དུ་འཕགས་པ་བཞིན་ནོ། །
མདོ་དང་སྔགས་གཉིས་ལྟ་བའི་སྒོ་ནས་ཀྱང་ཁྱད་པར་དུ་འཕགས་ཏེ་མཚན་ཉིད་ཀྱི་ཕྱོགས་ལ་ལྟ་བ་
སྟོང་ཉིད་སྤྲོས་བྲལ་ཙམ་ལས་བདེན་པ་དབྱེར་མེད་དམ་གདོད་མ་ནས་ལྷ་དང༌སྔགས་ཀྱི་རང་
བཞིན་མ་རྟོགས་ལ། སྔགས་ཀྱིས་རྟོགས་ཏེ། ཀུན་རྫོབ་ཀྱིས་ཀྱང་མེད་ལ་སྣང་བ་སྤྲུལ་བ་ཙམ་
དུ་ལྷར་དག་པ་སྦྱོར་ལ། དོན་དམ་དབྱིངས་སུ་དང་ཡེ་ཤེས་ཡེ་ནས་གཉིས་སུ་མེད་པ་གཉིས།།
གདོད་མ་ནས་ངོ་བོ་ཉིད་མེད་པའི་ངང་དུ་དབྱེར་མེད་པར་རྟོགས་ཏེ་ཕུང་པོ་ལྔ་དང་འབྱུང་བ་ལྔ།
རིགས་ལྔ་དང་ཡུམ་ལྔ་ངོ་བོ་སོགས་སུ་ཡེ་ནས་ཡིན་པར་རྟོགས་པའི་ཕྱིར་རོ། །སྤྱོད་པའང་མཚན་
ཉིད་ལ་བླང་དོར་གཉིས་བཅས་ལས་མེད་ལ། སྔགས་སུ་དག་མཉམ་སྒྱུ་མའི་རང་བཞིན་ལྷ་དང་
གཞལ་ཡས་ཁང་གི་ངང་ལས་ཚོགས་རྫས་ཀྱི་གཙོ་བོར་ཤ་ལྔ་བདུད་རྩི་ལྔས་ལྷར་མཆོད་པའི་ཕྱིར་
ལོངས་སྤྱོད་པ་ལ་སྤངས་བླངས་མེད་པས་འཕགས་སོ། ། སེམས་ཀྱི་ཏིང་འཛིན་ལའང་མཚན་
ཉིད་ལ་ཞི་གནས་དང་ལྷག་མཐོང་སྒྲུབ་པ་ཡུན་རིང་པོར་སེམས་འཛིན་གྱི་དཀའ་བ་ཆེན་པོས་
འབད་དགོས་པ་ཉིད། སྔགས་སུ་མཚན་བསྐྱེད་པའི་རིམ་པས་སྤྲོས་པ་ནས་མཚན་ཉིད་རྫོགས་
པའི་ རིམ་པར་རྩ་རླུང་གི་གནད་གཅུན་པ་ཙམ་གྱིས་ཡེ་ཤེས་འཆར་ བའི་ ཕྱིར་འཕགས་སོ། །
རྒྱུའང་མཚན་ཉིད་དུ་བསྐྱེད་བྱ་སྐྱེད་བྱེད་ཀུན་རྫོབ་སྔོན་དུ་སོང་བ་ལས་དོན་དམ་རྟོགས་པར་
འདོད་ལ། སྔགས་སུ་དག་རྒྱུའམ་བྲལ་རྒྱུར་རང་གནས་ཀྱི་ཡེ་ཤེས་བཙན་ཐབས་སུ་ངོ་སྤྲད་ནས་
སྒོམ་ད་ལྟ་ཉིད་དུ་དོན་དམ་རྟོགས་པ་ལ་འཇུག་པས་འཕགས་སོ། ། ལམ་ཡང་མཚན་ཉིད་དུ་
– 171 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ED
ཚོགས་ གཉིས་ ལ་ མཉམ་ རྗེས་ རེས་ འཇོག་ ཏུ་ གྱུར་ པས་ ལམ་ ལྔ་ བསྐལ་ བར་ བགྲོད་ པ་ ཉིད།
སྔགས་སུ་དབྱེར་མེད་པར་ཡེ་ཤེས་ཀྱི་ལམ་ལ་ཞུགས་པས་མྱུར་དུ་བགྲོད་པས་འཕགས་སོ། །
འབྲས་བུའང་མཚན་ཉིད་དུ་རང་ཞིག་ན་ཕྱིས་འབྱུང་བར་འདོད་ལ། སྔགས་ལ་ད་ལྟ་ལྷུན་གྲུབ་
ཀྱི་རང་གནས་སུ་འདོད་པས་འཕགས་སོ། ། སའང་མཚན་ཉིད་དུ་སྤང་གཉེན་རིམ་ཅན་གྱི་དབྱེ་
བས་བཅུ་རུ་འདོད་ལ། སྔགས་སུ་དབྱེར་མེད་པར་ངོ་བོ་ཉིད་ཀྱིས་དབྱིངས་དེ་ནི་ལྷུན་གྲུབ་པ་
དང༌། དག་མཉམ་ཡེ་ཤེས་ཆེན་པོའི་ས་རིམ་གཉིས་འོད་གསལ་དམ་པ་དང་། ལྷུན་གྲུབ་ཆོས་
མཆོག་དགའི་ས་འབྲས་བུ་རྣམ་དག་ཆེན་པོ་དང་གསུམ་མོ། ། དུས་ལའང་མཚན་ཉིད་ལས་
བསྐལ་པ་གྲངས་མེད་གསུམ་ལ་སོགས་པར་འགྲུབ་པ་སྔགས་བརྩོན་ཞིང་དམ་ཚིག་གཙང་བས་ཚེ་
འདིར་འགྲུབ་པས་འཕགས་སོ། ། ལོངས་སྤྱོད་ལ་ཡང་མཚན་ཉིད་ལ་འདོད་ཡོན་སྤངས་ཏེ་
བསྒྲུབ་པ། སྔགས་ལས་གྲོགས་སུ་ཕྱེད་པ་ཉིད། རྡོ་རྗེ་བཀོད་པ་ལས། གང་ལས་སྤངས་ཏེ་
སྨད་དུ་གྱུར་པ་ཡི། ། ལོངས་སྤྱོད་འདོད་ཡོན་རྣམ་པ་ལྔ། ། ཐབས་ལྡན་སྔགས་ལ་གྲོགས་ཀྱི་
མཆོག ། སྐལ་བ་ལྡན་པས་རབ་སྤྱད་བྱ། ། ཞེས་སོ། ། རྣལ་འབྱོར་ལའང་མཚན་ཉིད་ལ་
མཉམ་བཞག་མི་དམིགས་པ་ནམ་མཁའ་ལྟར་སྟོང་པ་བསྒོམ་ཞིང་རྗེས་ཐོབ་སྒྱུ་མའི་རྣལ་འབྱོར་
ལམ་དུ་བྱེད་པ་ལ། སྔགས་ལས་དབྱེར་མེད་བསམ་གྱིས་མི་ཁྱབ་པའི་རྣལ་འབྱོར་ལམ་དུ་བྱེད་
པས་འཕགས་སོ། ། བདག་གཞན་གྱི་དོན་བསྒྲུབ་པ་ལའང་མཚན་ཉིད་ལ་གནས་སྐབས་སུ་ཕན་
པ་ཙམ་ལས་ཆེར་མི་འགྲུབ། སྔགས་ལ་ཆར་དབབ་པས་མུ་གེ་ཞི་བ་དང༌། རྣལ་འབྱོར་གྲུབ་
པས་ཟས་སྐོམ་ནོར་བུ་ལ་སོགས་པའི་ཆར་འབེབས་པ་དང་། ནང་འཁྲུགས་པ་ཞི་བ་ལ་སོགས་པ་
ཡུལ་འཁོར་ཙམ་དུ་བཀྲ་ཤིས་པ་གཞན་གྱི་དོན་དང་། རིམ་གཉིས་བསམ་གྱིས་མི་ཁྱབ་པས་ནང་
གི་རྟོགས་པ་དང་ཏིང་འཛིན་སྐད་ཅིག་རེ་རེར་ཡང་གོང་ནས་གོང་དུ་འཕེལ་བ་དང༌། རང་གི་
དོན་བྱེད་པས་འཕགས་པ་ཡིན་ནོ། ། དགོངས་པའང་མཚན་ཉིད་རྒྱུའི་ཐེག་པ་ཙམ་ལས་མ་ཤེས་
པ་ཉིད། སྔགས་ལས་འབྲས་བུ་གསང་ཆེན་ངེས་པར་བྱེད་པས་འཕགས་སོ། །ཚེགས་ཆུང་ངུས་
འབྲས་བུ་ཆེན་པོ་འགྲུབ་པའི་ཕྱིར་ཡང་མཚན་ཉིད་ལས་འཕགས་ཏེ། མཚན་ཉིད་ཀྱི་ལམ་སྤོང་
ལེན་དཀའ་སྤྱོད་ཀྱི་མཐར་ངལ་ཞིང་དུབ་པ་ལས། སྔགས་ནི་གང་ཡང་འཆར་བས་སྤང་བླངས་
ཀྱི་ངོ་བོ་རང་བཞིན་དག་པའི་ཕྱིར་འདོད་པའི་ཡོན་ཏན་ལ་སོགས་པ་བརྟེན་ནས་འགྲུབ་པས་
འཕགས་སོ། ། ཚོགས་བསགས་པའི་ཁྱད་པར་ལ་ཡང་མཚན་ཉིད་ལ་ཐུན་མོང་གི་ཚོགས་སྦྱིན་པ་
ཙམ་དང༌། ཚུལ་ཁྲིམས་ཙམ་སོགས་ཕར་ཕྱིན་དྲུག་ཙམ་ལས་མེད་པས་ཡུན་རིང་དུ་འགོར་བ་
ལས། སྔགས་སུ་ཐམས་ཅད་སངས་རྒྱས་ཀྱི་ཞིང་དུ་ཤེས་པས་ཅི་ལ་ལོངས་སྤྱོད་པ་ཐམས་ཅད་
སྔགས་སུ་འགྱུར་བའི་ཕྱིར་རྒྱ་ཆེ་བ་དང་། ཡོ་བྱད་བདུད་རྩིར་ཤེས་པས་བཟང་བ་དང་། རང་
– 172 =



མདོ་སྔགས་ཁྱད་པར་གྱི་ཁྲིད་ཡིག་ཟླ་ཉིའི་འོད་ཟེར་བཞུགས།
བཞིན་དག་མཉམ་དུ་རྟོགས་པས་མཆོག་ཏུ་ གྱུར་ པ་ དང༌། ཉོན་མོངས་ རང་ བཞིན་གྱིས་མ་
སྤངས་པ་ལ་དག་པས་ཚོགས་གཉིས་མྱུར་དུ་འདུམས་ཤིང་རྫོགས་པས་ཚེ་གཅིག་སྐྱེ་བས་གྲོལ་བ་
འགྲུབ་པ་ཡིན་ནོ། ། དེ་ལྟར་ཐབས་ལྷག་པ་ལྟར་ཐབས་རེས་བཞག་པའི་ཤེས་རབ་ཀྱང་ལམ་སྤྱོད་
པའི་ཚེ་ལྷག་ཏུ་ཡོད་པར་ཤེས་པར་བྱའོ། ། མདོར་ན་སྐུ་གསུང་ཐུགས་ཀྱི་གསང་བ་ལམ་དུ་བྱེད་
པ་ཡིན་ཏེ། མཚན་ཉིད་དུ་སྐུ་སྣང་སྲིད་སྒྱུ་མའི་རང་བཞིན་དང་ལུས་ཀྱིས་བྱ་བ་ཐ་མལ་གྱི་སྒོ་
ནས་དགེ་བ་ལ་འཇུག་པ་ལས་མེད། སྔགས་སུ་སྐུའི་གསང་བ་སྣང་སྲིད་ལྷ་དང་གཞལ་ཡས་ཁང་
དང་ལུས་དཀྱིལ་འཁོར་དུ་རྫོགས་པ་ལས་ཕྱག་རྒྱ་གར་ལ་སོགས་པའི་འདུ་འཕྲོད་ལམ་དུ་ཕྱེད་པས་
འཕགས་སོ། ། མཚན་ཉིད་དུ་གསུང་བྲག་ཆ་ལྟར་སྟོང་པ་དང་། ངག་ཁ་ཏོན་ནམ་འཇུག་པ་
བསྡོམས་ཏེ་སྨྲར་བཅད་པས་དགེ་བ་ལ་འཇུག་པ་ལས། སྔགས་ སུ་ གསུང་གི་ གསང་བ་སྒྲ་་་
དབྱངས་ཨ་ལི་ཀཱ་ལིའི་རང་བཞིན་དུ་ཤེས་པས་ཆོས་ཀྱི་ཚར་དུ་འབབ་པ་དང་། ངག་གསུང་གི་
དཀྱིལ་འཁོར་དུ་ཡེ་ནས་གནས་པས་སྒྲ་ཚིག་སྔགས་སུ་རང་བཞིན་གྱིས་ཤར་ཏེ་བཟླས་བརྗོད་ཀྱི་
ནུས་པ་ཐོགས་པ་མེད་པས་དོན་འགྲུབ་པའི་ཕྱིར་འཕགས་སོ། ། མཚན་ཉིད་དུ་ཐུགས་དྲན་རྟོག་
རང་བཞིན་མེད་པར་རྒྱས་འདེབས་པ་དང༌། ཡིད་ཐ་མལ་གྱི་རྣམ་རྟོག་འཕྲོ་འདུ་ལ་སོགས་ནས་
ཆེད་དུ་བཀག་པའི་ཞི་ལྷག་བསྒྲུབ་པ་ལ། སྔགས་སུ་གསང་བ་ཐུགས་ཀྱི་དྲན་རྟོག་ཆོས་ཉིད་ཀྱི་
རོལ་བར་ཤར་བ་ལས། ཡིད་རང་གསལ་རང་བྱུང་གི་ཡེ་ཤེས་སུ་ཤར་བ་ལ། སྔགས་སུ་གསང་
བ་ཐུགས་ཀྱི་དྲན་རྟོག་ཆོས་ཉིད་ཀྱི་རོལ་བར་འཆར་བའི་དཀྱིལ་འཁོར་དུ་ལྷུན་གྱིས་གྲུབ་པས་
འཕགས་སོ། །
འབྲས་བུ་ཡིན་ཚུལ་ངོས་བཟུང་བ་ལ་གསུམ་ལས། དང་པོ་ནི་ཐབས་གང་གིས་བྱང་ཆུབ་
དུས་ཉེ་བར་ཐོབ་པའི་འབྲས་བུར་བཞག་སྟེ། དཔེར་ན་མཚོན་རྣོན་པོས་ཤིང་མྱུར་བོར་ཆོད་པ་
ལ་འདིས་ཤིང་ཆོད་ཅེས་བརྗོད་ལ། རྟུལ་པོས་དལ་གྱིས་ཆོད་ཀྱང་འདིས་མི་ཆོད་ཅེས་བཏགས་
པ་ལྟར་མཚན་ཉིད་ཀྱི་ཐེག་པས་རིང་པར་མི་ཐོབ་པའི་བྱང་ཆུབ་སྔགས་སུ་ཚེ་གཅིག་ལ་སོགས་པས་
ཐོབ་པའི་ཕྱིར་དུས་ཉེ་རིང་གི་སྒོ་ནས་ཀྱང་འབྲས་བུའི་ཐེག་པ་ཞེས་བཤད་དོ། ། དེའང་བརྩོན་
འགྲུས་ཆེན་པོས་ཚེ་གཅིག་ལ་ཐོབ་པར་བཤད་དེ། སམ་བུ་ཊ་ལས། བསྐལ་པ་བྱེ་བ་དུ་མ་
རུ། །བསྒྲུབ་པར་དཀའ་བའི་སངས་རྒྱས་ཀྱང་། ། ཚེ་འདི་ཉིད་ལ་སྟེར་བས་ན། ། འབྲས་བུའི་
ཐེག་པ་ཞེས་བྱའོ། ། བརྩོན་འགྲུས་འབྲིང་གིས་བར་དོར་གྲོལ་བ་ནི། རྡོ་རྗེ་གདན་བཞི་ལས།
བུ་ག་དགུ་ཡི་སྟེང་ཕྱོགས་ནས། །འཕྲལ་དུ་ཡིད་ཀྱིས་འཕོ་བྱེད་ན། །ཉིན་བཞིན་བྲམ་ཟེ་གསོད་
པ་དང་། ། མཚམས་མེད་ལྔ་བོ་བྱེད་པ་དང༌། ། ཆོམ་རྐུན་ལས་ཀྱིས་ལོངས་སྤྱོད་པ། ། འདི་
ཡི་ལམ་གྱིས་གྲོལ་འགྱུར་ཏེ། ། སྡིག་པས་གོས་པར་མི་འགྱུར་རོ། ། ཞེས་སོ། ། དབང་པོ་ཐ་
– 173 -



D
༄༅། །ཡང་གསང་ལྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མའི་རབ་རྣམས་སྐྱེ་བ་ཕྱི་མ་ལ་གྲོལ་ཏེ། མཚན་བརྗོད་ལས། སྐྱེས་མ་ཐག་ཏུ་འགྲོ་བའི་བདག།
ཅེས་དང༌། སངས་རྒྱས་ཐོད་པའི་རྒྱུད་ལས། དེ་ཕྱིར་རྣལ་འབྱོར་བློ་ལྡན་གྱིས། ། ཤིན་ཏུ་
སྦྱོར་བའི་སེམས་ཀྱིས་ནི། ། སྐྱེ་འདིར་དངོས་གྲུབ་མ་ཐོབ་ཀྱང་། ། སྐྱེ་གཞན་སྲིད་པར་དངོས་
གྲུབ་ཐོབ། ། ཞེས་སོ། ། ཐ་མའི་འབྲིང་ནི་སྐྱེ་བ་བདུན་ན་གྲོལ་ཏེ། གསང་བ་མཛོད་ལས།
དབང་བསྐུར་ཡན་ལག་སྦྱིན་ལྡན་ན། ། སྐྱེ་ཞིང་སྐྱེ་བར་དབང་བསྐུར་འགྱུར། ། དེ་ཡིས་སྐྱེ་བ་
བདུན་ལ་ནི། ། མ་བསྒོམས་ཀྱང་ནི་འགྲུབ་པར་འགྱུར། ། ཅེས་སོ། ། ཐ་མས་ཀྱང་སྐྱེ་བ་བཅུ་
དྲུག་ན་འགྲུབ་སྟེ། རྡོ་རྗེ་རྩེ་མོ་ལས། ཕ་རོལ་ཕྱིན་པའི་ཐེག་པ་ནི། །བསྐལ་པ་གྲངས་མེད་མི་
ཐོབ་པར། ། གལ་ཏེ་རྣལ་འབྱོར་པ་དེ་བརྩོན། ། ཚེ་འདི་ཉིད་ལ་མྱ་ངན་འདའ། །ཡང་ན་
མཐོང་བ་ཙམ་གྱིས་ནི། ། སྐྱེ་བ་བཅུ་དྲུག་མྱ་ངན་འདས། ། སོ་སོའི་སྐྱེ་བོ་སངས་རྒྱས་ཉིད། །
འགྲུབ་པར་འགྱུར་གྱི་གཞན་དུ་མིན། ། ཞེས་གསུངས་སོ། ། གཉིས་པ་ཐབས་མཆོག་ཏུ་གྱུར་
པས་འབྲས་བུར་བཞག་པ་ནི་དཔེར་ན་གཅིག་གིས་ཉིན་བདུན་དུ་འབད་པའི་བྱ་བ་དེ། གཅིག་
གིས་སྐད་ཅིག་ལ་ཐབས་ཀྱིས་བྱ་བ་དེ་འགྲུབ་དུས། བྱ་བ་དེ་གཉིས་ཀྱི་འབད་པ་ཆེ་ཆུང་མི་འདྲ་
ཡང་ངོ་བོ་འདྲ་བ་ལྟར་མཚན་ཉིད་དུ་སེམས་རབ་ཏུ་འབད་པས་ཞི་ལྷག་ལོ་དང་ཟླ་བས་མི་འགྲུབ་
པར་དུས་རིང་མོ་ཞིག་ནས་འགྲུབ་ནས་མཉམ་པར་བཞག་པ་ལ་སོགས་པ་དེ་ཉིད། སྔགས་ཀྱི་
ལམ་དུ་ཉིན་ཞག་གཅིག་ཙམ་ལས་ལུས་དང་རྩའི་གནད་ལས་འཆར་བ་དངོས་སུ་གཏན་ལ་དབབ་
ཏུ་ཡོད་པས་ཀྱང་། འབྲས་བུ་ལམ་དུ་བྱེད་པར་བཞག་སྟེ། པདྨ་རྩེ་མོ་ལས། ཤིན་ཏུ་དཀའ་
བས་མི་འགྲུབ་པ། ། སྐད་ཅིག་ཡན་ལག་སྦྱོར་བའི་ཕྱིར། ། རྒྱུ་སྔོན་སོང་ལ་མ་ལྟོས་པར། །
གནད་ལས་འབྲས་བུ་འབྱིན་པའི་ཕྱིར། །འབྲས་བུའི་ཐེག་པ་ཞེས་བྱའོ། །ཞེས་སོ། །གསུམ་
པ་འབྲས་བུ་རང་དང་འདྲ་བ་ལམ་དུ་བྱེད་པས་འབྲས་བུའི་ཐེག་པར་བཞག་པ་ནི། སངས་རྒྱས་
ཏེ་དྲི་མ་ཐམས་ཅད་དང་བྲལ་དུས་སྐུ་དང་ཡེ་ཤེས་འདུ་འབྲལ་མེད་པ་ཞིང་གི་ཡོན་ཏན་བཀོད་པ་
ཡོངས་སུ་རྫོགས་པར་འཆར་བ་དེ་དང་འདྲ་བ་ཞིག་བསྒོམ་པས། དབྱིངས་ལ་དེ་ལྟར་ཡོད་པའི་
དྲི་མ་བསལ་སྟོབས་ཀྱིས། མངོན་དུ་བྱེད་པའི་ཕྱིར་འབྲས་བུའི་ཐེག་པ་ཞེས་བྱ་སྟེ། དེ་ལས་དྲི་
མེད་དབྱིངས་ཀྱི་རང་བཞིན་ནི། སྐུ་གསུམ་ཡེ་ཤེས་གཞི་དང་བཅས། ། གང་ཚེ་དག་པ་དེ་ཉིད་
དུ། །རང་གསལ་མངོན་དུ་འཆར་བ་དང་། །འདྲ་བ་ལམ་དུ་བྱེད་པ་ལ། །འབྲས་བུའི་ཐེག་
པར་ཡན་ལག་བརྗོད། །ཅེས་བྱུང་བས། དབྱིངས་ངོ་བོ་ཉིད་ཀྱི་འབྲས་བུ་དམ་པར་ཡེ་ནས་
བཞུགས་དེའི་རང་བཞིན་ཤེས་པ་གཞིར་བྱས་ནས་དེ་ཉིད་ལ་བསླབ་པའི་ཕྱིར་འབྲས་བུའི་ཐེག་པ་
ཞེས་བྱའོ། ། དེའང་དྲི་མ་སེལ་བ་ལ་བལྟོས་ནས་བསྐྱེད་པ་དང་རྫོགས་པ་བསྒོམ་སྟེ། དེ་ཁོ་ན་
ཉིད་ལ་སྦྱངས་པས་གློ་བུར་གྱི་དྲི་མ་དག་པར་བྱེད་དེ། དེའི་ཕྱིར་ཡིད་ཀྱིས་བསྒོམ་པ་ལྷ་དང་
- 174 –



མདོ་སྔགས་ཁྱད་པར་གྱི་ཁྲིད་ཡིག་ཟླ་ཉིའི་འོད་ཟེར་བཞུགས།
དཀྱིལ་འཁོར་ལ་སོགས་པ་རང་གི་སེམས་ཀྱི་རྣམ་འཕྲུལ་ཡིན་ཡང༌། དབྱིངས་ཀྱི་འབྲས་བུ་ལྷ་
དང་དཀྱིལ་འཁོར་དངོས་ལམ་དུ་བྱས་ཏེ་སྒོམ་པ་ཡིན་ཡང་། དབྱིངས་དེའི་དོན་དང་ཉེ་བའི་
ཕྱིར་ལམ་ཟབ་མོ་བསླུ་བ་མེད་པ་ཡིན་པར་ལྟའོ། ། དེས་ན་དབྱིངས་དངོས་ལམ་དུ་བྱ་མི་ནུས་
པར་རྒྱུའི་ཐེག་པ་དང་འདྲ་ཡང་། རྣམ་པ་འདྲ་བ་དང་མི་འདྲ་བའི་ཁྱད་པར་གྱིས་ལམ་ཉེ་རང་
ཁྱད་ཆེ་སྟེ། ནོར་བུ་དང་མར་མེ་གཉིས་མཚན་མོ་བསྒྲིག་ཡོད་པ་ལས། རྐུན་བུ་གཉིས་ལས་
འོད་ལ་ནོར་བུར་ཞེན་ནས་བླངས་པ་ལས། རྐུན་བུ་རྨོངས་པ་དེས་མར་མེ་ཐོབ་པ། མ་རྨོངས་
པའི་མཁས་པ་དེར་ནོར་བུ་ཐོབ་པ་བཞིན་དུ་འདོད་ཡོན་མྱུར་དུ་ཐོབ་པ་དང་མི་ཐོབ་པའི་རྒྱུ་བྱེད་
པ་ལས་ཁྱད་ཆེ་བ་ཉིད་དེ། རྣམ་ངེས་ལས། ནོར་བུ་སྒྲོན་མེའི་འོད་དག་ལས། །ནོར་བུའི་བློ་
ཡིས་མངོན་རྒྱུག་པ། །ལོག་པའི་ཤེས་རབ་ཁྱད་མེད་ཀྱང་། །ཇི་ལྟར་དོན་བྱེད་ལ་ཁྱད་ཡོད། །
ཅེས་བཤད་པ་བཞིན་ནོ། ། དཔེར་ན་འདིར་འབྲས་བུ་ནི་སྐུ་གསུང་ཐུགས་ཡིན་ལ། དེ་དང༌
འདྲ་བ་མངོན་དུ་བྱེད་ཚུལ་ལ་ཡང་། དང་པོ་དབང་བསྐུར་པའི་ཚེ་སློབ་དཔོན་མཚན་ཉིད་དང་
ལྡན་པས། བསྙེན་ པ་ དང་ ས་ཆོག་དང༌། སྟ་གོན་བྱས་ཏེ། དཀྱིལ་འཁོར་བྲི་བ་དང་།
བསྒྲུབ་པ་དང༌། མཆོད་པའི་རྗེས་ལ་སློབ་དཔོན་ཉིད་བདག་འཇུག་བླང་། སློབ་མ་བཅུག་སྟེ་
དམ་ཚིག་དང་སྡོམ་པ་ཕོག་ནས་ཡེ་ཤེས་མངོན་དུ་ཕབ་པ་ནི་ཐུགས་མངོན་དུ་བྱས་པ་ཡིན་ལ།
མེ་ཏོག་དོར་གདོང་གཡོགས་བཀྲོལ་ནས་དཀྱིལ་འཁོར་བསྟན་པ་ནི་སྐུ་མངོན་སུམ་དུ་བྱས་པའོ། །
དབང་བསྐུར་བའི་རྗེས་ལ་སྔགས་དང་ཕྱག་རྒྱའི་རྗེས་གནང་སྦྱིན་པ་ནི་གསུང་མངོན་དུ་བྱས་པ་
ཞེས་བྱ་བ་སྟེ། ལུས་ངག་དེ་གསུམ་ལ་དབང་བཞི་བསྐུར་བའི་དྲི་མ་དག་ནས་སྐུ་གསུང་ཐུགས་
མངོན་དུ་བྱས་པ་སྟེ། དང་པོར་དབང་མནོས་ནས། གྲོལ་ལམ་གྱི་ཚེ་དེའི (དུས) རྒྱུན་དུ་
བསྒོམ་ཞིང་སྐུ་གསུང་ཐུགས་ཡེ་ཤེས་ལྔའི་རང་བཞིན་དུ་ཤེས་པས་འབྲས་བུ་ལམ་དུ་བྱེད་པ་ཞེས་བྱ་
སྟེ། གསང་བ་རྒྱ་མཚོའི་རྒྱུད་ལས། ཤེས་བྱའི་དཀྱིལ་འཁོར་མ་ལུས་ཐམས་ཅད་ནི། །ཡོངས་
སུ་ གྲུབ་པ་གསང་སྔགས་ཐེག་ཆེན་ཏེ། ། སྐུ་གསུམ་ཉིད་ལས་འཇུག་པ་འབྲས་བུའི་ཐེག་པ་
ཡིན། །སྐུ་གསུམ་འདུ་འབྲལ་མེད་པ་རྡོ་རྗེ་ཐེག་པའོ། ། ཞེས་སོ། ། ལམ་དུ་སྐུ་དང་ཡེ་ཤེས་ཇི་
ལྟར་བྱེད་ན་བསྐྱེད་པ་དང་རྫོགས་པའི་ རིམ་པ་གཉིས་ལས་བསྒོམ་པའི་དང་པོར་སྟོང་པ་ཉིད་
བསྒོམ་པ་ནི་ཆོས་སྐུ། དེའི་ངང་ལས་ལྷའི་སྐུ་བསྒོམ་པ་ལོངས་སྐུ། འོད་ཟེར་གྱི་སྤྲོ་བསྡུས་
སེམས་ཅན་གྱི་དོན་བྱེད་པ་སྤྲུལ་སྐུ། ཉོན་མོངས་པ་ལྔ་ཐབས་ཀྱིས་དག་པ་ཡེ་ཤེས་རྣམ་པ་ལྔ་སྟེ།
གསང་འདུས་ལས། འདི་ཡིས་ཆོས་ཀྱི་བདག་ཉིད་ཆེ། །སྐུ་གསུམ་མི་བྱེད་ལས་བྱུང་བ། །ཡེ་
ཤེས་རྒྱ་མཚོ་རྣམ་པར་བརྒྱན། །ཚེ་འདི་ཉིད་ལ་ཐོབ་པར་འགྱུར། །ཞེས་པ་དང་། དུར་ཁྲོད་
བརྒྱན་ལས། སྟོང་པ་མངོན་གྱུར་ཆོས་སྐུ་ལ། །མཚན་དཔེ་བདེ་བ་ལོངས་སྤྱོད་སྐུ། །རོལ་བ་
- 175



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མཛད་པ་སྤྲུལ་སྐུ་ལ། ། ཞེས་པ་དང་། ཡེ་ཤེས་རྒྱ་མཚོ་ལྷུན་གྱིས་གྲུབ་པའི་མདོ་ལས། ཆོས་
དབྱིངས་ཡེ་ཤེས་ཆེན་པོ་ལས། ། བདེ་བ་ཆེན་པོའི་ངོ་བོ་ཉིད། ། ལོངས་སྤྱོད་རྫོགས་པ་རྨད་དུ་
བྱུང༌། ། སྙིང་རྗེ་ཆེན་པོ་ལས་བྱུང་བ། ། སྤྲུལ་སྐུ་རྨད་བྱུང་རོལ་བར་ཤར། །ཅེས་སོ། །
སྔགས་ཀྱི་ཐེག་པ་ཡང་དྲི་མ་སྦྱོང་བྱེད་ལམ་གྱི་ཆར་གྱུར་ན། འབྲས་བུ་ལམ་དུ་བྱེད་ཅེས་པ་ཡང་།།
རྒྱུའི་ཐེག་པ་དྲི་མ་སྦྱོང་བྱེད་དུ། བསྐྱེད་པའི་ཕྱིར་མཚུངས་སོ་སྙམ་ན། ཁམས་ཀྱི་དྲི་མ་ཅིག་
ཆར་དག་ནས་སངས་རྒྱས་གྲུབ་པར་གཅིག་ཡོད་མོད་ཀྱང་། དུས་དེ་རང་དང་མཚུངས་པའི་
ཕྱིར་སྤངས་བྱ་གྲོགས་སུ་འཆར་བའི་ཕྱིར། འབྲས་བུ་ལམ་དུ་བྱེད་པ་ཡིན་ནོ་གྱིས་མཐར་ཐུག་གི་
བྲལ་འབྲས་ཇི་ལྟ་བ་མངོན་དུ་བྱེད་པ་མ་ཡིན་པའི་ཕྱིར་ལམ་ཟབ་མོ་ལ་རྒྱ་ཆེ་བ་བསྒོམ་དགོས་པར་
བྱུང་ངོ༌། ། སྤྱིར་རྒྱུ་འབྲས་ཀྱི་སྒལ་བར་བཞག་ནས་ཀུན་རྫོབ་གོ་བར་བྱེད་པས། འབད་པ་
ཚེགས་ཆེན་པོའི་རྒྱུས་བསྐྱེད་པའི་ཏིང་འཛིན་ལ་སོགས་པའི་ཚོགས་རྫོགས་ཤིང་སྒྲིབ་པ་སྦྱོང་བའི་
ལམ་ལ་རྒྱུ་ཞེས་བཏགས་ཏེ་མཚན་ཉིད་ཀྱི་ཐེག་པ་ལས། ཚེགས་ཆུང་ངུས་ཐོབ་པའི་ཏིང་འཛིན་
ལ་སོགས་པ་ཚོགས་དང་འབད་རྒྱུའི་མ་བསྐྱེད་པའི་ཕྱིར་འབྲས་བུ་བཞག་པ་དཔེ་དྲི་མ་སྦྱོང་བ་ལ་
འབྲས་བུའི་ཐེག་པ་ཞེས་བརྗོད་དོ། ། དེ་དག་གི་ཆོས་ཀྱི་རྣམ་གྲངས་ཀྱང་དང་པོ་ནས་རྒྱུ་རྐྱེན་
གྱིས་རྣམ་བཞག་ལམ་ གཙོ་བོ་ སྟོན་པའི་མཐར་ཐུག་འབྲས་བུ་ སྟོན་པ་དང༌། དང་པོ་ནས་་་
དབྱིངས་དག་པའི་དཀྱིལ་འཁོར་འབྲས་བུའི་རྣམ་བཞག་འདུས་མ་བྱས་པ་བླང་དོར་རོ་མཉམ་ཡེ་
ནས་སངས་རྒྱས་པ་གཙོ་བོར་སྟོན་པ་ཡིན་ནོ། །རྒྱུ་འབྲས་ལྟར་བྱེད་ན་དུས་སྐུ་གསུང་ཐུགས་ཡེ་
ཤེས་དང་བཅས་པ་ལམ་དུ་བླངས་པ་འབྲས་བུ་ཡང་དེ་འདྲ་བ་སྐྱེ་བར་རིགས་ཏེ། ཁམས་ཀྱི་དྲི་
མ་དེ་དག་སྟོབས་ཀྱིས་ཡོན་ཏན་གསར་དུ་སྣང་བ་ནས་མཐར་རྫོགས་པའི་སངས་རྒྱས་སྐུ་དང་ཡེ་
ཤེས་ཀྱིས་བརྒྱན་པ་ཐོན་ངེས་སོ། ། མཚན་ཉིད་ལ་ཚོགས་གཉིས་ཙམ་ལས་སྐུ་དང་ཡེ་ཤེས་སུ་
བསྒོམ་པ་མེད་པའི་རྒྱུ་འབྲས་རྣམས་ལ་འགལ་བའི་ཕྱིར། ཡུན་རང་པོར་མི་ཐོབ་པའང་རྒྱུས་
རང་གི་གྲུབ་མཐའ་ནང་འགལ་བའི་ཕྱིར་གསང་སྔགས་འཕགས་པར་གྲུབ་པ་ཡིན་ནོ། །
ཞེས་པ་འདི་ནི་ཀུན་མཁྱེན་ཀློང་ཆེན་རབ་འབྱམས་པའི་གསུང་བཞིན་ཆོས་དབྱིངས་སྟོབས་ལྡན་རྡོ་རྗེས་ཀླུ་
ཕུག་པདྨ་འོད་ནས་འབྲས་ཟླའི་ཚེས་ལ་ཕབ་པའི་ཡི་གེ་བ་ནི་པདྨ་རྣམ་རྒྱལ་ལོ། ། དགེའོ། ། དགེའོ། །
དགེའོ། །
– 176 -



རྒྱུད་སྡེ་བཞི་སྔགས་ཕྱི་ནང་གི་དབྱེ་བའི་ཁྲིད་ཡིག་མཐོ་དམན་གསལ་བ་བཞུགས།
༄༅། །འོད་གསལ་རྫོགས་པ་ཆེན་པོ་ལས།
རྒྱུད་སྡེ་བཞི་སྔགས་ཕྱི་ནང་གི་དབྱེ་བའི་ཁྲིད་ཡིག་
མཐོ་དམན་གསལ་བ་བཞུགས་སོ། །
༄༅། །རྒྱལ་དབང་པདྨ་འབྱུང་གནས་ལ་ཕྱག་འཚལ་ལོ། །འདིར་རྫོགས་ཆེན་རྒྱབ་ཆོས་
ལས་གསང་སྔགས་ཀྱི་རྣམ་བཞག་ལ་གསུམ་སྟེ། དབྱེ་བ། ཕྱི་ནང་གཉིས་ཀྱི་ཁྱད་པར། ནང་
བ་བྱེ་བྲག་ཏུ་བཤད་པའོ། །
དང་པོ་སྔགས་ཀྱི་དབྱེ་བ་ལ་གསུམ་སྟེ། དབྱེ་བ་དངོས་དང་བཞིར་ངེས་པའི་རྒྱུ་མཚན་སོ་
སོའི་རྣམ་གྲངས་འགོད་པའོ། །དང་པོ་ནི་དབྱིངས་རང་བཞིན་གྱིས་དག་པའི་སྟེང་དུ། བརྗོད་
བྱ་གཞི་ལམ་འབྲས་གསུམ་སྟོན་པའི་རྒྱུད་ཀྱི་ངོ་བོ་དབྱེ་བ། རྗོད་བྱེད་རྣམ་གྲངས་ཀྱིས་དབྱེ་ན་བྱ་
བ་དང༌། སྤྱོད་པ་དང༌། རྣལ་འབྱོར་དང༌། རྣལ་འབྱོར་བླ་ན་མེད་པ་དང༌། རྒྱུད་སྡེ་
བཞིར་འདུས་པ་ཡིན་ཏེ། རྡོ་ རྗེ་ སྙིང་ པོ་ བཀོད་པའི་རྒྱུད་ལས། བདེ་ བར་ གཤེགས་ པས་
དགོངས་པའི་རྒྱུད། ། རྣམ་པ་བཞི་རུ་ཡང་དག་བཤད། །བྱ་སྤྱོད་རྣལ་འབྱོར་བླ་མེད་དོ། །
ཞེས་སོ། ། དེ་ལ་དང་པོ་བྱ་བའི་རྒྱུད་ནི། ཀྲི་ཡ་ཏནྟྲ་ཞེས་འབྱུང་སྟེ། ལུས་ངག་གི་བྱ་བ་གཙོ་
བོར་སྟོན་པའི་ཕྱིར་རོ། ། བསམ་གཏན་ཕྱི་མ་རྒྱུད་འགྲེལ་ལས། རྒྱུད་འདི་ནི་སྤྱིར་ལུས་ངག་གི་
བྱ་བ་གཙོ་བོར་སྟོན་པས་ན་བྱ་བའི་རྒྱུད་ཅེས་བྱའོ། ། ཞེས་དང༌། སུ་སི་ཏི་ཀ་ར་ལས། ཇི་
ལྟར་ལས་ལ་འཇུག་པའི་དུས་དག་ཏུ། །ལུས་འདི་ས་ཡིས་དྲིལ་ཕྱིས་བྱས་ནས་སུ། །ཆུ་ཆེན་རྙོག་
པ་མེད་པའི་ནང་ཞུགས་ནས། །ཇི་ལྟར་འདོད་པ་དག་ཏུ་བཀྲུ་བར་བྱ། ། ཞེས་སོ། །དེའང་
ལུས་ཀྱི་བྱ་བ་ཁྲུས་ཆེན་པོ་གསུམ་དང་ཕྲ་མོའི་ཁྲུས་དང་བཅས་པ། གོས་གསུམ་བརྗེ་བ་དང་ཟས་
གསུམ་ ཟ་ བ་ དང༌། སྨྱུང་ བར་ གནས་ པ་ དང༌། གཙང་ སྦྲ་ དང་། དཀའ་ ཐུབ་ དང༌།
འདུག་སྟངས་ཀྱི་ཁྱད་པར་སྐྱིལ་ཀྲུང་དང༌། ཕྱག་རྒྱ་འཆང་བ་ལ་སོགས་པའི་སྒོ་ནས། ངག་གི་
བྱ་བ་བཟླས་བརྗོད་གཙོ་བོར་བྱ་སྟེ། སེམས་ཀྱིས་བདག་བྲན་དང༌། ལྷ་རྗེ་དཔོན་དུ་ལྟ་བའི་སྒོ་
ནས་བསྒྲུབ་པས་བྱ་བའི་རྒྱུད་དེ། དཔུང་བཟང་ལས། དུས་སུ་ཟོས་ནས་དུས་སུ་ཁྲུས་བྱས་
ཏེ། །ཕྲེང་བ་མེ་ཏོག་མར་མེ་སྤོས་དང་དྲི། །ཤ་ཆང་མེད་པའི་ལྷ་བཤོས་ཕུལ་ནས་སུ། །ཀུ་ཤའི་
ཁྲི་ལ་འདུག་ནས་བཟླས་བརྗོད་བརྩམས། ། ཞེས་དང༌། བསམ་གཏན་བདེ་བ་འགྲུབ་པར་བྱ་
– 177 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
73 ir
བའི་ཕྱིར། ། དེ་བཞིན་གཤེགས་པས་སྨྱུང་པ་རྗེས་སུ་གསུངས། ། ཞེས་དང༌། གྲྭ་ལྔ་ལས།
ལུས་དང་ངག་གི་གཙང་སྦྲ་དང་། །གསུམ་པ་ཡིད་ཀྱི་གཙང་སྦྲ་དང་། །བཞི་བ་བདེན་པར་སྨྲ་
བ་དང༌། །ལྔ་བ་ཕྱི་ཡི་གཙང་སྦྲར་བཤད། །ཅེས་སོ། །གཉིས་པ་སྤྱོད་པའི་རྒྱུད་ནི་ཨུ་པ་ཏནྡྲ་
ཞེས་པས། ལུས་ངག་གི་བྱ་བ་ཆ་མཉམ་ནས་སྤྱོད་ཅིང་། སེམས་ཀྱིས་རང་དང་ལྷ་གཉིས་
གྲོགས་ལྟར་བསྒྲུབ་པ་སྟེ། རྣམ་སྣང་མངོན་བྱང་གི་དོན་བསྡུས་ལས། རྒྱུད་འདི་ནི་གཙང་སྦྲ་
ལ་སོགས་པ་སྨད་པས་འཇིག་རྟེན་པ་དང་འགལ་བར་སྤྱོད་པས་སྤྱོད་པའི་རྒྱུད་ཅེས་བྱའོ། །
དེའང་ལུས་ངག་གི་བྱ་བ་མི་འདྲ་བ་དུ་མ་དང་། སེམས་ཀྱི་སྒོམ་པ་ཆ་མཉམ་ནས་སྤྱོད་པ་ཡིན་
ནོ། །གསུམ་པ་རྣལ་འབྱོར་གྱི་རྒྱུད་ནི་ཡོ་ག་ཏནྡྲ་ཞེས་པས་ལུས་ངག་གི་བྱ་བ་གཙོ་བོར་མི་སྟོན་ལ་
སེམས་ཀྱི་བྱ་བ་གཙོ་བོར་སྟོན་པ་སྟེ། སློབ་དཔོན་ཀུན་དགའ་སྙིང་པོས། རྣལ་འབྱོར་གྱི་རྒྱུད།
འདིར་སྒོམ་པ་གཙོ་བོར་སྟོན་པ་ཡིན་པས་ཅི་དགའ་བའི་བཟླས་པ་བསྟན་པའི་ཕྱིར་ཞེས་པ་དང་།
དེ་ཁོ་ན་ཉིད་སྣང་བར་བྱེད་པའི་དོན་བསྡུས་ལས། རྒྱུད་འདིར་ནི་ཏིང་ངེ་འཛིན་སྒོམ་པ་གཙོ་
བོར་སྟོན་པས་ན་རྣལ་འབྱོར་གྱི་རྒྱུད་ཅེས་སོ། ། དེ་འང་རང་ཉིད་དམ་ཚིག་པ་ལ་ལྷ་ཡེ་ཤེས་པ་
བཞུགས་པའི་མཉམ་པར་བསྒོམ་པ་ཡིན་ནོ། ། བཞི་བ་རྣལ་འབྱོར་ཆེན་པོའི་རྒྱུད་ནི། མ་ཧཱ་ཡོ་
ག་ཏན་ཞེས་པས། སེམས་ཀྱི་བྱ་བ་ཡེ་ཤེས་ཆེན་པོ་གཙོ་བོར་སྟོན་པ་ཡིན་ལ། བླང་དོར་མེད་
པས་ལུས་ངག་གི་བྱ་བའང་འདོད་ཡོན་ལྔ་ཐབས་ཀྱིས་སྤྱོད་པ་སྟེ། གསང་འདུས་ལས། དཀའ་
ཐུབ་སྡོམ་པ་མི་ཟད་པ། །བསྒྲུབ་ཀྱང་འགྲུབ་པར་མི་འགྱུར་ཏེ། །འདོད་པའི་ཡོན་ཏན་ཐམས་
ཅད་ལ། །བརྟེན་ནས་དངོས་གྲུབ་ཐོབ་པར་འགྱུར། །ཞེས་དང་། བདེ་མཆོག་ལས། དེས་
ན་བདེ་བས་བདེ་བ་ཉིད། ། བདེ་བ་མཆོག་ནི་བསྒྲུབ་པར་བྱ། །ཞེས་པ་དང༌། ཨརྱ་དེ་བས།
བདེ་བ་ཆེན་པོའི་འབྲས་བུ་ ཐོབ་ པར་ བྱེད་ པ་ལ་ བདེ་བ་ཆེན་པོའི་ ཐབས་ ལས་གཞན་མེད་དེ།
དེའི་དོན་དུ་ཟས་དང་གནས་ལ་སོགས་པའི་བདེ་བས་དབང་ཕྱུག་ཆེན་པོ་བརྒྱད་དང་ལྡན་པའི་
བདེ་བ་བསྒྲུབ་པར་བྱའོ། ། ཞེས་སོ། །
གཉིས་པ་རྒྱུད་སྡེ་བཞིར་ངེས་པའི་རྒྱུ་མཚན་དགོད་པ་ལྔ་ལས། དང་པོ་མི་རིགས་བཞི་ལ་
དགོངས་ནས་རྒྱུད་སྡེ་བཞིར་གསུངས་ཏེ། བྲམ་ཟེ་རྣམས་ཁྲུས་དང་གཙང་སྦྲ་གཙོ་བོར་སྟོན་པ་
ལ་བྱ་བའི་རྒྱུད། རྗེའི་རིགས་རྣམས་ཕྱི་ཁྲུས་དང་གཙང་སྦྲ། ནང་ངོ་ཚ་དང་ཁྲེལ་ཡོད་ཀྱིས་
གནས་པ་ལ་སྤྱོད་བའི་རྒྱུད། རྒྱལ་རིགས་ཡོན་ཏན་དང་འབྱོར་བ་ཆེན་པོས་ཡུལ་ཁམས་སྐྱོང་བ་
ལ་རྣལ་འབྱོར་རྒྱུད། དམངས་རིགས་གཙང་རྩོག་ཆུང་ཞིང་ཉོན་མོངས་རགས་པ་བྱ་བ་དང་
སྤྱོད་པ་དམན་པ་ལ་རྣལ་འབྱོར་བླ་མེད་ཀྱི་རྒྱུད་གསུངས་སོ། ། གཉིས་པ་གང་ཟག་གི་བློ་རིགས་
བཞི་ལ་དགོངས་ནས་ཀྱང་བཞིར་གསུངས་ཏེ། དབང་པོ་རབ་ཀྱི་ཐ་མ་ལ་བྱ་རྒྱུད། འབྲིང་ལ་
– 178 ཟས་
07?



རྒྱུད་སྡེ་བཞི་སྔགས་ཕྱི་ནང་གི་དབྱེ་བའི་ཁྲིད་ཡིག་མཐོ་དམན་གསལ་བ་བཞུགས།།
སྤྱོད་རྒྱུད། རབ་ལ་རྣལ་འབྱོར། ཡང་རབ་ལ་རྣལ་འབྱོར་བླ་མེད་དོ། ། གསུམ་པ་དུས་ལ་
བལྟོས་ནས་ཀྱང་བཞིར་གསུངས་ཏེ། བསྐལ་པ་དང་པོ་རྫོགས་ལྡན་གྱི་དུས་ན་འཛམ་བུ་གླིང་གི་
མི་རྣམས་ལ་ཡོན་ཏན་བཞི་ཡོད་དེ། ཚེ་ལོ་དཔག་ཏུ་མེད་པ་ཐུབ། ཁ་ཟས་བདུད་རྩི་ལ་སྤྱོད་པ།
ལུས་ལ་འོད་ཡོད་པ། རྫུ་འཕྲུལ་གྱིས་ནམ་མཁའ་ལ་འགྲོ་བའོ། ། དེའི་དུས་སུ་བྱ་བའི་རྒྱུད་
དོ། །དེ་ནས་ཡོན་ཏན་སྔར་བས་ཆུང་དུ་སོང་སྟེ་ཚེ་དང་འོད་དང་རྫུ་འཕྲུལ་རྣམས་འགྲིབ་ཀྱང༌།།
ད་དུང་ཚེ་ལོ་གྲངས་མེད། ཁ་ཟས་བདུད་རྩི་ལ་སྤྱོད། འོད་ཆགས་གང་། རྫུ་འཕྲུལ་ཡང་
རྐང་བ་ས་ལ་མ་རེག་ཙམ་དུ་འགྲོ་བས་ཡོན་ཏན་གསུམ་ལྡན་གྱི་དུས་སུ་སྤྱོད་པའི་རྒྱུད་དོ། ། དེ་
ནས་ལོངས་སྤྱོད་བདག་ཏུ་བཟུང་བས་བདུད་རྩིའི་ཁ་ཟས་འགྲུབ་སྟེ་སའི་ཞག་ཟ་ཞིང༌། ཁ་དོག་
གསལ་བ་ཙམ་ཡོད་པས་གཉིས་ལྡན་གྱི་དུས་སུ་རྣལ་འབྱོར་རྒྱུད་དོ། །དེ་ནས་རྫུ་འཕྲུལ་མེད་པས་
ཞག་ཀྱང་མེད་འབྲས་སཱ་ལུ་ཟ་ཞིང༌། ཕོ་མོའི་མཚན་མ་དོད་པས་རྩོད་ལྡན་དུ་འགྱུར་དུས་བླ་
མེད་གསུངས་སོ། ། བཞི་བ་སྦྱང་གཞི་འདོད་ཆགས་ཀྱི་འཇུག་ཚུལ་བཞི་ལ་དགོངས་ནས་གསང་
བཞིར་གསུངས་སོ། ། དེའང་རྫོགས་ལྡན་གྱི་དུས་ན་ཉོན་མོངས་པ་འདོད་ཆགས་ཀྱང་ཤས་ཆུང་
སྟེ། གཅིག་ལ་གཅིག་བལྟས་པ་ཙམ་གྱིས་ཚིམ་པས་དེའི་དོན་དུ་བྱ་བའི་རྒྱུད་གསུངས་སོ། །
གསུམ་ལྡན་གྱི་དུས་སུ་བགད་པས་ཚིམ་པའི་འདོད་ཆགས་འབྱུང་སྟེ། དེའི་དོན་དུ་སྤྱོད་པའི་
རྒྱུད་གསུངས། གཉིས་ལྡན་གྱི་དུས་སུ་གཅིག་གིས་གཅིག་ལ་རེག་ཅིང་འཁྱུད་པས་ཚིམ་པའི་
འདོད་ཆགས་བྱུང་བས་དེའི་དོན་དུ་རྣལ་འབྱོར་གྱི་རྒྱུད་གསུངས། རྩོད་ལྡན་གྱི་དུས་སུ་དབང་
པོ་གཉིས་དངོས་སུ་སྦྱོར་བའི་འདོད་ཆགས་འབྱུང་བས་དེའི་དོན་དུ་བླ་མེད་གསུངས་ཏེ། བདེ་
མཆོག་རྩ་རྒྱུད་ལས། མཚན་མ་གཉིས་ལ་བསྔགས་བྱས་ཏེ། ། སྔགས་པས་མཁའ་འགྲོ་མ་ལ་
སྦྱོར། ། ཞེས་སོ། ། མི་རྣམས་ཀྱི་རིམ་པ་ལྟར་འདོད་པའི་ལྷའི་རིམ་པས་ཀྱང་བཞག་ སྟེ།
གཞན་འཕྲུལ་དབང་བྱེད་ལ་སོགས་པ་ནི་བལྟས་པས་ཚིམ་པའི་དོན་དུ་བྱ་བ། འཕྲུལ་དགའ་ལ་
སོགས་ནི་བགད་པས་ཚིམ་པ་ལ་སྤྱོད་པ། དགའ་ལྡན་ལ་སོགས་པ་འཁྱུད་པས་ཚིམ་པ་ལ་རྣལ་
འབྱོར། སུམ་ཅུ་རྩ་གསུམ་མན་ཆད་ན་དབང་པོ་གཉིས་སྦྱོར་བ་ལ་བླ་མེད་དོ། །ལྔ་བ་ལྷ་བཞིའི་
རྗེས་སུ་འཇུག་པའི་ཕྱིན་ཅི་ལོག་བཞི་བཟུང་བའི་དོན་དུ་རྒྱུད་སྡེ་བཞིར་གསུངས་ཏེ། གཏི་མུག་
ཅན་ཚངས་པ་ནི། གཙང་སྦྲ་ཆོས་སུ་སྨྲ་བ་ལ་བཤད་རྒྱུད། ཞེ་སྡང་ཅན་ཁྱབ་འཇུག་འཚེ་བ་
ཆོས་སུ་སྨྲ་བའི་དོན་དུ་སྤྱོད་རྒྱུད། ང་རྒྱལ་ཅན་བརྒྱ་བྱིན་རྗེས་སུ་བཟུང་བའི་ཕྱིར་རྣལ་འབྱོར་
རྒྱུད་གསུངས། འདོད་ཆགས་ཅན་དབང་ཕྱུག་ནི་འདོད་ཆགས་ཆོས་སུ་སྨྲ་སྟེ། ཀོའུ་ཏམ་བུ་
མེད་མ་ཡིན་ཏེ། །དེ་ཡི་ཉེ་གནས་ཐབ་ཁུང་ཡིན། །ཞེས་པ་འདུལ་བའི་དོན་དུ་བླ་མེད་གསུངས་
ཏེ། གསང་འདུས་ལས། བུད་མེད་གཟུགས་དང་འདབ་བཟང་མ། ། ལོ་གྲངས་བཅུ་དྲུག་
- 179 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལོན་པ་ལ། །བྱིན་གྱིས་བརླབས་ཏེ་གནས་གསུམ་དུ། །དབེན་པར་མཆོད་པ་རབ་ཏུ་བརྩོན། །
ཞེས་སོ། །
དོན་གསུམ་པ་གསང་སྔགས་ཕྱི་ནང་གི་ཁྱད་པར་ལ། བྱ་བ། སྤྱོད་པ། རྣལ་འབྱོར་
གསུམ་ནི་ཕྱི་བ་ཡིན་ལ། རྣལ་འབྱོར་བླ་ན་མེད་པ་ནི་ནང་བ་ཡིན་ཏེ། སྨིན་བྱེད་དབང་དང་
གྲོལ་བྱེད་ལམ། བསྒོམ་པའི་ཁྱད་པར་ལ་གཉིས་ལས། དང་པོ་ནི་རྒྱུད་སྡེ་གང་དུའང་དབང་
བཞི་ཚང་པར་མི་སྟོན་ཞིང་། ཁྱད་པར་དུ་རིགས་ལྔའི་དབང་ཙམ་ལས་མི་སྟོན་ན་ཕྱི་བ་ཡིན་ཏེ།
དཔལ་ཡེ་ཤེས་གསང་བའི་རྒྱུད་ལས། བུམ་པ་ཆུ་ཡིས་དབང་བསྐུར་བ། ། བྱ་བའི་རྒྱུད་ལ་
ཞུགས་པ་སྟེ། ། ཅོད་པན་དག་གི་དབང་བསྐུར་བ། ། སྤྱོད་པའི་རྒྱུད་ལ་ཞུགས་པ་ཡིན། །རྡོ་
རྗེ་དྲིལ་བུ་ཕྱིན་པ་ཡིས། ། རྣལ་འབྱོར་རྒྱུད་དུ་གཏོགས་པའོ། ། ཞེས་གསུངས་སོ། ། གཉིས་
པ་གྲོལ་ལམ་གྱི་ཁྱད་པར་ལ་དྲུག་ལས། དང་པོ་རྟོགས་པ་ལྟ་བའི་ཁྱད་པར་ནི། ཆོས་ཐམས་
ཅད་ཡེ་ནས་སངས་རྒྱས་པ་དཀྱིལ་འཁོར་གསུམ་དུ་ ཤེས་ པས་ དག་ མཉམ་བླང་དོར་མེད་པར་
རྟོགས་པའི་དབྱིངས་བཞིར་བྱེད་ན་ནང་བ་མི་བྱེད་ན་ཕྱི་བའོ། །གཉིས་པ་སྒོམ་པ་ལྷའི་ཁྱད་པར་
ལ་ལྷ་ཅི་ཙམ་ཡོད་ཀྱང་ཞལ་སྦྱོར་མེད་ན་ཕྱི་བ་ཡོད་ན་ནང་བའོ། ། གསུམ་པ་གནས་ཀྱི་ཁྱད་པར་
ནི། རྒྱལ་པོའི་ཁང་བཟངས་རི་རབ་ཀྱི་སྟེང་ལ་སོགས་པའི་གནས་གཙང་མར་མོས་པ་བྱེད་པ་ནི་
ཕྱི་བ་ཡིན་ལ། དུར་ཁྲོད་དམ་ཨོ་རྒྱན་ལ་སོགས་པར་མོས་པ་བྱེད་ན་ནང་བའོ། ། བཞི་བ་བྱ་
རིམ་སྤྱོད་པའི་ཁྱད་པར་ནི་ཁྲུས་དང་གཙང་སྦྲ་ལ་སོགས་པ་གཙོ་བོར་བྱེད་ན་ཕྱི་བ་སྟེ། བསམ་
གཏན་ཕྱི་མ་ལས། འབགས་པ་དང་ནི་མ་དག་པ། ། དོགས་པའི་འདུ་ཤེས་བྱུང་ན་ཡང་། །
དབེན་པར་གཙང་སྦྲུས་གནས་པར་བྱ། ། ཞེས་སོ། ། གཙང་སྦྲ་མི་བྱེད་ཅིང་བཟའ་བཏུང་ཅི་
དགའ་ལ་ལོངས་སྤྱོད་ནུས་ན་ནང་བ་སྟེ། གསང་འདུས་ལས། ཤ་ལ་སོགས་པ་བརྟགས་ཏེ་
བཟའ། །ཞེས་སོ། །ལྔ་བ་སྣོད་སྤྱད་ཀྱི་ཁྱད་པར་ནི། རིན་ཆེན་ལ་སོགས་པ་གཙང་བར་མོས་
ན་ཕྱི་བ། ཀཱ་པ་ལ་གཙོ་བོར་བྱེད་ན་ནང་བ་སྟེ། གསང་བ་སྤྱོད་པ་ལས། བཟང་པོའི་སྣོད་ནི་
དུམ་བུ་གཅིག ། དེ་ཡི་ནང་དུ་བཟའ་བར་བྱ། ། ཞེས་སོ། ། དྲུག་པ་རྫས་ཀྱི་ཁྱད་པར་ནི།
དཀར་གསུམ་མངར་གསུམ་ལ་སོགས་པ་གཙང་མའི་ཟས་ལ་སྤྱོད་པ་ནི་ཕྱི་བ། ཤ་ལྔ་བདུད་རྩི་ལྔ་
དངོས་ སམ་བདུད་ རྩི་ རིལ་བུ་ ཙམ་ གྱིས་ བྱིན་ གྱིས་ བརླབས་ཏེ་ མོས་ པ་བྱེད་ པ་ནི་ ནང་ བ་ སྟེ།
ལེགས་པར་གྲུབ་པ་ལས། ངས་ནི་བསྔགས་པ་ཁ་ཟས་དཀར་གསུམ་དང༌། ། རྩ་བ་སྡོང་བུ་
འབྲས་བུའི་ཚོད་མ་དང་། ། འབྲུ་མར་ཚིག་མ་དར་བ་འོ་སྣོད་དང༌། །ཐུག་པ་རྣམས་ནི་བཟའ་
བཏུང་ཡིན་པར་གསུངས། །ཞེས་དང་། གསང་འདུས་ལས། བཤང་གཅི་དང་ནི་ཁྲག་དག་
བཟའ། ། ཆང་ལ་སོགས་པ་རྟག་ཏུ་བཏུང། ། ཤ་ཆེན་རྟག་ཏུ་བཟའ་བར་བྱ། །འདི་ནི་དམ་
180



རྒྱུད་སྡེ་བཞི་སྔགས་ཕྱི་ནང་གི་དབྱེ་བའི་ཁྲིད་ཡིག་མཐོ་དམན་གསལ་བ་བཞུགས།
ཚིག་མཆོག་ཡིན་ནོ། ། ཞེས་གསུངས་སོ། །
དོན་བཞི་བ་གསང་སྔགས་ནང་བ་བྱེ་བྲག་ཏུ་བཤད་པ་ལ་གཉིས་ཏེ། ཐུན་མོང་གི་རབ་ཏུ་
དབྱེ་བ་དང་དབྱེ་བ་སོ་སོའི་དོན་ནོ། ། དང་པོ་ནི་རྒྱུད་སྡེ་གསུམ་དུ་དབྱེ་བ་ཡང་གཉིས་སུ་འདུས་
ཏེ། གཉིས་སུ་མེད་པ་ནི་ཐབས་ཤེས་ཆ་མཉམ་དབྱེར་མེད་དུ་སྟོན་པ་ལས། དག་པ་དང་རྣམ་
གྲངས་དང༌། གྲུབ་མཐའ་མི་གཅིག་པ་མེད་པའི་ཕྱིར་ན་གཉིས་སུ་བཤད་དེ། དགོངས་པ་
ཀུན་ཏུ་གྲགས་པའི་རྒྱུད་ལས། ཐེག་མཆོག་བླ་ན་མེད་པ་དང༌། ། ཡེ་ཤེས་ཆེན་པོའི་ཁྱད་པར་
ལས། །རྒྱུད་ཀྱི་དབྱེ་བ་གཉིས་སུ་བཤད། ། ཕ་རྒྱུད་བླ་ན་མེད་པ་དང་། ། མ་རྒྱུད་བླ་ན་མེད་
པའོ། ། ཞེས་སོ། ། གཉིས་སུ་མེད་པའི་རྒྱུ་མཚན་ལ། སྤྱིར་ན་སེམས་ཅན་གྱི་ཁམས་ན་ཕོ་མོ་
གཉིས་སུ་འདུས་པས་དེ་གཉིས་ཀྱི་དོན་དུ་ཐབས་དང་ཤེས་རབ་ཀྱི་རྒྱུད་གཉིས་སུ་གསུངས་པ་ཡིན་
ཏེ། རྡོ་རྗེ་གུར་ལས། སྐྱེས་པ་རྣམས་ནི་འདུལ་བའི་ཕྱིར། ། རྣལ་འབྱོར་ཕ་ཡི་རྒྱུད་བསྟན་
ཅིང༌། །བཙུན་མོ་རྣམས་ནི་དགའ་བའི་ཕྱིར། །ཕྱི་ནས་རྣལ་འབྱོར་མ་རྒྱུད་གསུངས། །ཞེས་
སོ། ། དེ་གཉིས་ཀྱི་ཁྱད་པར་ལ་སྤྱིར་ནི་སྣང་བ་བསྐྱེད་པའི་རིམ་པ་ཐབས་དང༌། རྫོགས་པའི་
རིམ་ པ་ལས་ རླུང༌ གཙོ་ བོར་བྱུང་ན་ ཕའི་རྒྱུད་ལ་ སྟོང་ པ་ རྫོགས་ པའི་ རིམ་ པ་ ཤེས་ རབ་ དང་།
རྫོགས་རིམ་ལས་ཐིག་ལེ་གཙོ་བོར་འདོན་ན་མའི་རྒྱུད་དེ། གསང་བ་གྲུབ་པ་ལས། རྣལ་
འབྱོར་མཆོག་ལ་རྣམ་པ་གཉིས། ། ཐབས་ཉིད་བསྐྱེད་པ་རླུང་དང་ནི། ། ཤེས་རབ་རྫོགས་པ་
བྱང་ཆུབ་སེམས། །འཁོར་ལོ་བཞི་ཡི་གནས་དག་ཏུ། །ཡེ་ཤེས་ནམ་མཁའི་ཁམས་སྡུད་པའོ། །
ཞེས་པས་ཕྱེ་ལ་བྱེ་བྲག་ཏུ་ཁྱད་པར་བདུན་གྱིས་ཤེས་པར་བྱ་བ་ལས་དང་པོ། དེ་ཁོ་ན་ཉིད་ཀྱི་
ཁྱད་པར་ལ་གང་དུ་དབང་དང་སྦྱིན་སྲེག་དང༌། རབ་གནས་དང་དངོས་གྲུབ་དང་འཕྲིན་ལས་
བསྒྲུབ་པ་ལ་སོགས་པའི་ཆོ་ག་མི་འདྲ་བ་དཔག་ཏུ་མེད་པའི་རང་བཞིན་གྱིས་རྒྱ་ཆེ་བ་གཙོ་བོར་
སྟོན་ན་ཕའི་རྒྱུད་ལ། གང་དུ་བསྐྱེད་རིམ་དང་རྫོགས་རིམ་དང་དངོས་གྲུབ་ལ་སོགས་པ་ཟབ་པ་
གཙོ་བོར་སྟོན་ན་མའི་རྒྱུད་དོ། །གཉིས་པ་བསྐྱེད་རིམ་གྱི་ཁྱད་པར་ལ་དཀྱིལ་འཁོར་གང་དུ་གཙོ་
བོ་གོ་འཕོ་ཞིང༌། གཙོ་མོ་མི་འཕོ་ན་མའི་རྒྱུད་ལ། གཙོ་མོ་འཕོ་ཞིང་གཙོ་བོ་མི་འཕོ་ན་ཕའི་
རྒྱུད་དེ། ཕྱག་ན་རྡོ་རྗེས་མཛད་པའི་བདེ་མཆོག་གི་བསྟོད་འགྲེལ་ལས། གང་ཞིག་གཙོ་བོ་
འཕོ་བྱེད་ཅིང་། ། གཙོ་མོ་དག་ནི་མི་འཕོ་ན། །བྱིས་པ་དག་གིས་རྟོགས་བྱའི་ཕྱིར། ། རྣལ་
འབྱོར་མ་ཡི་རྒྱུད་དུ་བཤད། །གང་ཞིག་གཙོ་མོ་འཕོ་བྱེད་ཅིང་། །གཙོ་བོ་དག་ནི་མི་འཕོ་ན། །
རྣལ་འབྱོར་ཕ་ཡི་རྒྱུད་དུ་བཤད། །ཅེས་སོ། །དེའི་ཚེ་རིགས་བདག་ཀྱང་མི་བསྐྱོད་པ་བྱུང་བས།
ཐུགས་ཀྱི་དཀྱིལ་འཁོར་ཏེ་དེ་བཞིན་དུ་གཞན་ལས་ཀྱང་ཤེས་པར་བྱའོ། །གསུམ་པ་རྣམ་པའམ་
་ལུགས་ཀྱི་ཁྱད་པར་ལ་གང་དུ་ལྷ་ཕོའི་རྣམ་པ་མང་ཞིང་ཁྱད་པར་དུ་རིགས་བཞིའི་གནས་སུ་ལྷ་
181 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
ཕོའི་དབྱིབས་འབྱུང་ན། ཆ་ལུགས་འཇིག་རྟེན་པ་དང་མཐུན་པར་སྟོད་གཡོགས་དང་སྨད་
གཡོགས། དབུ་རྒྱན་དང་རྣ་རྒྱན་དང༌། རིན་པོ་ཆེའི་རྒྱན་དང་སྦྲུལ་ལ་སོགས་པས་བརྒྱན་པ་
ནི་ཕ་རྒྱུད་ཡིན་ལ། གང་དུ་ལྷ་མོའི་རྣམ་པ་མང་ཞིང་ཁྱད་པར་རིགས་བཞིའི་གནས་སུ་ལྷ་མོའི་
དབྱིབས་འབྱུང་ཞིང་གཅེར་བུ་སྐྲ་བཀྲོལ་བ། ཐལ་བའི་གོས་དང་རུས་པའི་རྒྱུན་དང་། རོའི་
གདན་ལ་སོགས་པ་ཡོད་ན་མ་རྒྱུད་དོ། ། བཞི་བ་ཕྱོགས་ཀྱི་ཁྱད་པར་ལ་མངོན་རྟོགས་ལ་སོགས་
པའི་ཚེ་གཡས་སྐོར་དུ་བསྐོར་བ་ཕ་རྒྱུད་ལ། གཡོན་སྐོར་དུ་བྱེད་པ་མ་རྒྱུད་དོ། ། ལྔ་བ་མཚོན་
པར་བྱ་བའི་ཁྱད་པར་ལ་གཙོ་བོ་སྐྱེས་པས་མཚོན་ཅིང་། དུས་ཉིན་མོ་དང་། ཡར་ངོ་གཙོ་ཆེར་
བྱེད་པ་ཕ་རྒྱུད་ལ། དེ་ལས་བཟློག་པ་མ་རྒྱུད་དེ། བདེ་མཆོག་ལས། ཉིན་མོ་བཅོམ་ལྡན་རྡོ་
རྗེ་ཅན། ། མཚན་མོ་ཤེས་རབ་བརྟག་པར་བྱ། ། ཞེས་སོ། ། དྲུག་པ་རྫོགས་རིམ་གྱི་ཁྱད་པར་
ལ་གང་དུ་རྩའི་སྒོ་ནས་ཐིག་ལེའི་བདེ་བ་ལམ་དུ་བྱེད་པ་མ་རྒྱུད་ལ། རླུང་གི་སྒོ་ནས་གསལ་བ་
ལམ་དུ་བྱེད་པ་ཕ་རྒྱུད། བདུན་པ་རྣམ་གཞག་གི་ཁྱད་པར་ལ། གཙོ་ཆེར་ཕུང་ཁམས་དང་སྐྱེ་
མཆེད་རྣམ་པར་དག་པ་ལྷ་དང་ལྷ་མོར་སྟོན་པ་ཕ་རྒྱུད། རྩ་དང་ཁམས་རྣམ་པར་དག་པ་དཔའ་
བོ་དང༌། རྣལ་འབྱོར་མར་སྟོན་པ་ནི་མོ་རྒྱུད་དེ། བདེ་མཆོག་ལས། སོ་དང་སེན་མོ་རྣམ་
པར་དག་པ་ནི། ། དཔའ་བོ་ཀེང་རུས་ཆེན་པོའོ། ། ཞེས་སོ། ། མདོར་བསྡུ་ན་བདེ་བ་ཁམས་
ལས་ཏིང་འཛིན་བསྒྲུབ་སྟེ། མཆོག་བསྒྲུབ་པ་མའི་རྒྱུད་ལ། གསང་བ་རླུང་གི་ཐབས་ལས་
མཆོག་འདོད་པ་ ཕའི་རྒྱུད་དེ། དེ་གཉིས་ཀའི་གཙོ་བོ་དེ་ལྟར་བྱེད་པ་ལས་ གྲོགས་སུ་རྩ་རླུང་
ཁམས་སུ་གནད་དུ་བསྣུན་པ་ལས་བདེ་གསལ་མི་རྟོག་པའི་ཏིང་ངེ་འཛིན་གྱི་ཐབས་ལས། སྐུ་
དང་ཡེ་ཤེས་ཀྱི་གནས་ལུགས་མངོན་དུ་བྱེད་པར་འདོད་དོ། །
སྨྲས་པ། ཕྱི་ནང་རྒྱུད་སྡེའི་ཁྱད་པར་ཡོངས་ཤེས་ནས། ། རྩོད་ལྡན་དུས་འདིར་ཆེས་
ཆེར་རབ་བསྔགས་པའི། ། བླ་མེད་རྡོ་རྗེ་ཐེག་པའི་མྱུར་ལམ་ལ། ། བརྟེན་ནས་ཚེ་ལུས་གཅིག་
གིས་མཁའ་སྤྱོད་ཞིང་། ། མངོན་དུ་འགྱུར་བའི་ལམ་བཟང་འདི་འདྲ་བར། ། འཕྲད་པ་འདི་
ལས་ངོ་མཚར་གྱུར་པ་གང་། །
ཞེས་པ་འདི་ནི་ཀུན་མཁྱེན་ཆེན་པོའི་གསུང་བཞིན་ཆོས་དབྱིངས་སྟོབས་ལྡན་རྡོ་རྗེས་ཀླུ་ཕུག་པདྨ་འོད་
ནས་འབྲས་ཟླའི་ཚེས་ལ་ཕབ་པའི་ཡི་གེ་བ་ནི་བྱ་བྲལ་རྡོ་རྗེ་རྣམ་རྒྱལ་ལོ། །དགེའོ། །དགེའོ། །དགེའོ། །
— 182 —



བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།
༄༅། །འོད་གསལ་རྫོགས་པ་ཆེན་པོ་ལས།
བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་
དག་པ་རབ་འབྱམས་བཞུགས་སོ། །
༄༅། །གུ་རུ་དེ་ཝ་ཌཱཀྐི་ན་མ༔ བླ་མ་དང་གུ་རུ་རྣམ་སྨིན་རིག་འཛིན་དབྱེར་མ་མཆིས་
པའི་ཞབས་ལ་ཕྱག་འཚལ་ལོ། ། འདིར་འོད་གསལ་རྫོགས་པ་ཆེན་པོའི་ཐུན་མོང་མ་ཡིན་པ་
སྔགས་ཀྱི་རིམ་པའི་སྐོར་ལས། བསྐྱེད་རིམ་གྱི་ཁྲིད་ཀྱི་རིམ་པ་ལ། སྔོན་འགྲོ་དངོས་གཞི་རྗེས་
གསུམ་ལས།
དང་པོ་ནི། གང་ཟག་སྤྲོས་པ་ལ་དགའ་ཞིང་རྣམ་རྟོག་རགས་པ་དམེ་གཙང་མེད་པ་ཞེ་
སྡང་ཤས་ཆེ་བའི་དོན་དང་ཐ་མལ་གྱི་འཛིན་པ་རགས་པ་སྦྱོང་ཞིང་ལམ་དུ་འཁྱེར་བའི་ཕྱིར་བསྐྱེད་
རིམ་མ་ཧཱ་ཡོ་ག་བསྟན་པ་ཡིན་ལ། དེ་ཡང་དབང་ཐོབ་ཅིང་དམ་ཚིག་དང་ལྡན་པའི་རྣལ་འབྱོར་
པས། གནས་དུས་ཡོ་བྱད་གྲོགས་སོགས་མཐུན་རྐྱེན་ཐམས་ཅད་མ་ཚང་པ་མེད་པར་བྱས་ཏེ།
དངོས་གཞི་ལས་བྱང་གྱེར་བ་ཚིག་ཙམ་དུ་མ་སོང་བར་རྒྱུད་དང་འདྲེས་ངེས་སུ་བྱེད་པ་ལ། ཐོག་
མར་བླ་མ་བརྒྱུད་པའི་གསོལ་འདེབས་ཀྱི་སྐབས་སུ། རང་གི་སྤྱི་བོར་འཇའ་འོད་ཀྱི་ཀློང་དུ་ཀུན་
བཟང་ཡབ་ཡུམ་ནས་རྩ་བའི་བླ་མའི་བར་གྱི་བླ་རབས་རྣམས་ཁྲོམ་ཚོགས་སུ་བཞུགས་པ་སྐད་ཅིག་
གིས་གསལ་བཏབ་ནས། འདི་ཕྱིའི་རེ་ལྟོས་ཐམས་ཅད་བྱིན་རླབས་ཀྱི་རྩ་བ། རྩ་བརྒྱུད་ཀྱི་བླ་
མ་ཁྱེད་རྣམས་མཁྱེན་སྙམ་པའི་སྒོ་ནས་གདུང་ཤུགས་དྲག་པོས་གསོལ་བ་བཏབ་པས། བླ་མ་
རྣམས་དགྱེས་བཞིན་དུ་རང་ལ་ཐིམ་པས་དབང་བཞི་ཐོབ་ཅིང་སྒོ་གསུམ་བྱིན་གྱིས་བརླབས་པར་
བསམ། སྐྱབས་འགྲོའི་ཚེ་རང་ཉིད་ཡི་དམ་དུ་གསལ་བའི་མདུན་གྱི་ནམ་མཁར་ངོ་བོ་རང་གི་
དྲིན་ཅན་རྩ་བའི་བླ་མ་ཡིན་པ་ལ་རྣམ་པ་ཡི་དམ་ལྷའི་རྣམ་པར་བཞུགས་པ་ཉིད་སྐྱབས་གནས་
ཀུན་ འདུས་ སུ་ མོས་ ཀྱང་ ཆོག་ལ། རྒྱས་ པར་ ཚོགས་ ཞིང་ ལྟར་གསལ་བཏབ་ པ་ རྣམས་ ལ།
བདག་དང་འགྲོ་བ་སེམས་ཅན་ཐམས་ཅད་ཀྱིས་དུས་འདི་ནས་བཟུང་སྟེ་སངས་རྒྱས་མ་ཐོབ་ཀྱི་
བར་དུ་འཁོར་བ་ངན་སོང་གི་སྡུག་བསྔལ་མཐའ་དག་ལས་བསྐྱབ་ཏུ་གསོལ་སྙམ་དུ་སྐྱབས་འགྲོ་
མང་དུ་བྱས་པས་སྐྱབས་འོག་ཏུ་ཆུད་སོང་སྙམ་པའི་མོས་པ་བྱ། སེམས་བསྐྱེད་ཀྱི་ཚེ་རང་ཉིད་
གཅིག་པའི་དོན་མ་ཡིན་པར་མར་གྱུར་སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་
183



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལས་སྒྲོལ་བའི་ཕྱིར་དུ་སངས་རྒྱས་འཐོབ་པར་བྱ། དེའི་ཆེད་དུ་ཡི་དམ་གྱི་ལྷ་འདི་བསྒྲུབ་པར་
བྱའོ་ སྙམ་ དུ་ སེམས་ བསྐྱེད་བྱ། བསགས་སྦྱང་གི་ གནད་ བསྡུས་ པ་ ཡན་ ལག་ བདུན་པའི་ཚེ་
ཚོགས་ཞིང་རྣམས་ཀྱི་སྤྱན་སྔར་སེམས་ཅན་ཐམས་ཅད་དང་ལྷན་ཏུ་རང་གི་ལུས་གྲངས་མེད་པར་
སྤྲུལ་ནས་ཕྱག་འཚལ་པ། དངོས་སུ་འབྱོར་བ་དང་ཡིད་ཀྱིས་ཕྱི་ནང་གསང་བའི་མཆོད་པ་རྒྱལ་
སྲིད་སྣ་བདུན། བཀྲ་ཤིས་རྫས་རྟགས་བརྒྱད་སོགས་ནམ་མཁའི་ ཁམས་ གང་བར་འབུལ་བ།
ཐོག་མེད་ནས་བསགས་པའི་སྡིག་སྒྲིབ་ཉེས་ལྟུང་ཉམས་ཆག་རྣམས་སྟོབས་བཞི་ཚང་བའི་སྒོ་ནས་
བཤགས་པ་རྒྱལ་བ་སྲས་བཅས་བདག་གཞན་སྐྱེ་འཕགས་ཐམས་ཅད་ཀྱི་དགེ་བའི་རྩ་བ་དང་ཁྱད་
པར་བླ་མའི་མཛད་པ་ལ་སྙིང་ནས་ཡི་རངས་པའམ་ཡིད་དགའ་བ། སངས་རྒྱས་བྱང་སེམས་
རྣམས་དང་ཁྱད་པར་བླ་མ་ལ་འགྲོ་བའི་དོན་དུ་ཆོས་འཁོར་བསྐོར་བར་བསྐུལ་བ། ཞིང་ཁམས་
གང་ན་སངས་རྒྱས་བྱང་སེམས་རྣམས་མྱ་ངན་ལས་འདའ་བར་བཞེད་པ་དང༌། ཁྱད་པར་བླ་མ་
ལ་མྱ་ངན་ལས་མི་འདའ་བར་གསོལ་བ་འདེབས་པ། རང་གཞན་གྱི་དགེ་རྩ་བླ་མེད་བྱང་ཆུབ་ཏུ་
འཇམ་དཔལ་གཞོན་ནུས་ཡོངས་བསྔོས་ལྟར་བསྔོ་ཞིང་དམིགས་མེད་ཀྱིས་རྒྱས་འདེབས་པ་དང་
བདུན་ནོ། ། ཡན་ལག་བཅུ་བའི་སྐབས། སྤྱན་འདྲེན་པ། གདན་འབུལ་བ། སྨོན་ལམ་
འདེབས་པ་གསུམ་བསྣན་པས་བཅུར་འགྱུར་རོ། །གཞན་དུ་སྐྱབས་སུ་འགྲོ་བ། སེམས་བསྐྱེད་
པ། ལུས་ འབུལ་ བ་ གསུམ་ བརྩི་ བ་ ཡང་ སྣང༌། མཐར་ ཚོགས་ ཞིང་ རྣམས་ རང་ ལ་ བསྡུ།
དཀར་ཕྱོགས་སྐྱོང་བ་རྣམས་ལ་ཆོས་སྒྲུབ་པའི་སྡོངས་གྲོགས་བཅོལ་བའི་ཕྱིར་དཀར་གཏོར་འབུལ་
བ་ནི། རང་ཉིད་ཡི་དམ་གྱི་ལྷའམ་སྤྱན་རས་གཟིགས་སུ་གསལ་ལ། གཏོར་མ་རྣམས་འདོད་
དགུའི་ལོངས་སྤྱོད་ཕུན་སུམ་ཚོགས་པར་བསམ་ལ། ཐུགས་ཀའི་འོད་ཀྱིས་ཕྱོགས་སྐྱོང་དང་གཞི་
བདག་དཀར་ཕྱོགས་སྐྱོང་བ་ཐམས་ཅད་སྤྱན་དྲངས་ནས་བརྔན་གྱི་ཚུལ་ཏུ་ཚིམ་པར་བསྔོས་ལ་
འཕྲིན་ལས་བཅོལ། དགྱེས་བཞིན་དུ་ཁས་བླངས་ནས་རང་གནས་སུ་གཤེགས་པར་བསམ།
བགེགས་གཏོར་གྱི་ཚེ་གསང་སྔགས་ཀྱི་ལྟ་སྤྱོད་ཟབ་མོ་ལ་བལྟ་བ་དང་ཉན་པར་མི་རུང་ཞིང་བར་
དུ་གཅོད་པ་རྣམས་ལ་གཏོར་མ་བྱིན་ཏེ་བཀའ་བསྒོ་བ་ནི། རང་ཉིད་ལྷའི་ང་རྒྱལ་གྱིས་བདེན་
སྟོབས་བརྗོད་པས་བགེགས་རྣམས་རང་དབང་མེད་པར་བཀུགས་ནས་གཏོར་མ་ཟད་མི་ཤེས་པའི་
ལོངས་སྤྱོད་དུ་སྤེལ་ཏེ་ལན་ཆགས་ཀྱི་བདག་པོ་རྣམས་ལ་ཚིམ་པར་བསྔོས་ཏེ། བདག་ཉིད་ཡི་
དམ་ལྷའི་བཀའ་ལས་མི་འདའ་བར་རང་གནས་སམ། བསྟན་འགྲོ་ལ་འཚེ་བའི་བསྟན་དགྲ་
དམ་ཉམས་རྣམས་ཀྱི་ ཡུལ་ དུ་ སོངས་ཤིག གལ་ཏེ་མི་འགྲོ་ན་ཁྱོད་ རང་རྣམས་བརླག་པར་
འགྱུར་རོ། ། ཞེས་བཀའ་བསྒོས་པས་བྱ་ཁྱུ་འདྲོགས་པ་ལྟར་ཕྱིར་དེངས་པར་མོས། རང་གི་
ཐུགས་ཀ་ནས་ཁྲོ་བོ་དང་མཚོན་ཆ་མེ་དཔུང་གི་ཚོགས་ཐོག་སེར་དྲག་པོ་བབས་པ་ལྟར་འཕྲོས་ནས་
- 184 -



བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།།
བགེགས་རིགས་གནས་ སུ་མི་འགྲོ་བ་རྣམས་སྐྲག་སྔངས་འདར་གསུམ་དང་བཅས་ཏེ་མཐའི་རྒྱ་
མཚོའི་ཕ་རོལ་རུ་བྲོས་པར་བསམ། སྲུང་འཁོར་ནི། ཁྲོ་མཚོན་མེ་དཔུང་གི་ཚོགས་ཐམས་ཅད་
ཚུར་འདུས་པ་ལས། རྡོ་རྗེའི་གུར་ཁང་རྒྱ་ཁྱོན་མཐུག་རྔམས་སོགས་ཚད་ལས་འདས་པ། འོག་
ཐམས་ཅད་རྡོ་རྗེ་ལས་གྲུབ་པའི་ས་གཞི། ལོགས་ཐམས་ཅད་རྡོ་རྗེ་གྱེན་ལངས་ཀྱི་རྭ་བ། དེའི་
སྟེང་གུར་གྱི་ཚུལ་དུ་རྡོ་རྗེས་ཁེབས་པར་བྲེས་པའི་རྩེར་རྡོ་རྗེ་ཕྱེད་པའི་ཏོག་དང་རྭ་བའི་ཕྱི་རོལ་གྱི་
སྐྱེད་པར་རྡོ་རྗེས་ཕྲེང་བས་བཅིངས་པ། རྡོ་རྗེ་རྭའི་བར་རྣམས་སུ་རྡོ་རྗེ་དེ་དག་ལས་ཆུང་བ་
མང་པོས་གང་བ། རྡོ་རྗེ་ཐམས་ཅད་ཁ་དོག་སྔོན་པོ་བར་མཚམས་ཅུང་ཟད་ཀྱང་མེད་པར་
བསམ། དེའི་ཕྱི་རོལ་ན་བསྐལ་བའི་མེ་དང་དམྱལ་བའི་མེ་ལས་ཚ་བའི་ཡེ་ཤེས་ཀྱི་མེ་ཁ་དོག་སྣ་
ལྔ་ཚག་སྒྲ་དང་བཅས་ཏེ་ཕྱོགས་བཅུར་འཕྲོ་བར་བསམ། གཞན་ཡང་དབྱུག་ཏོ་དང་། རལ་
གྲི་དང༌། ཕུར་པ་དང༌། རྒྱ་གྲུམ་སོགས་མཚོན་ཆ་རྣམས་ཀྱི་རྩེ་ཕྱིར་བསྟན་ཏེ་བསྐོར་བར་
བསམ། ཁྱུང་དང་ལྕགས་སྡིག་རྣམས་འཁྲུག་ཅིང་འཚུབ་པས་བགེགས་རྣམས་ཀྱིས་བལྟ་བ་ཙམ་
ཡང་མི་ནུས་པར་བསམ། གཞན་ཡང་སྲུང་འཁོར་གྱི་སྐབས་འདིར་ཁྲོ་བཅུ་སོགས་བསྒོམ་ན་
ཞལ་ནང་དུ་བལྟ་དགོས། བྱིན་འབེབས་ཀྱི་ཚེ། ཕྱོགས་བཅུ་དུས་བཞིའི་རྒྱལ་བ་སྲས་དང་
བཅས་པ་ཐམས་ཅད་ཡི་དམ་ལྷ་དང་དཀྱིལ་འཁོར་གྱི་རྣམ་པར་ཆེ་བ་རི་ རབ་ཙམ། ཆུང་བ་
ཡུངས་འབྲུ་ཙམ། གཞན་ཡང་གསུང་ཡིག་འབྲུ། ཐུགས་ ཕྱག་མཚན། བདུད་རྩི་འཇའ་
ཟེར་འོད་ཕུང་ཐིག་ལེ་ཐིག་ཕྲན། བཀྲ་ཤིས་པའི་རྫས་རྟགས་སོགས་ཀྱི་རྣམ་པར་ཁ་ཆར་བུ་ཡུག་
འཚུབ་པ་ལྟར་བདག་དང་གནས་ཡོ་རྣམས་ལ་སིབ་སིབ་ཐིམ་པས་སྣོད་བཅུད་བརྟན་གཡོ་རྣམས་
ཀྱི་མ་དག་པའི་དྲི་མ་ངང་གིས་དག་ནས། དག་པ་རབ་འབྱམས་ཀྱི་རྟེན་དང་བརྟེན་པར་བཅས་
པའི་བདག་ཉིད་གཟི་བྱིན་ནུས་མཐུ་མཚུངས་པ་མེད་པར་གྱུར་སོང་སྙམ་དུ་བསམ། མཆོད་པ་
བྱིན་རླབས་ཀྱི་ཚེ། རང་གི་ཐུགས་ཀ་ནས་རཾ་འཕྲོས་པས་ཡེ་ཤེས་ཀྱི་མེའི་ཕུང་པོ་ཆེན་པོས་མཆོད་
རྫས་རྣམས་ཀྱི་མ་དག་པའི་ཉེས་སྐྱོན་ཐམས་ཅད་བསྲེགས། ཡཾ་ལས་ཡེ་ཤེས་ཀྱི་རླུང་གིས་གཏོར།
ཁཾ་ལས་ཡེ་ཤེས་ཀྱི་ཆུས་བཀྲུས་པས་སྟོང་པར་སྦྱངས། སྟོང་པའི་ངང་ལས་ཕྱི་མཆོད་རྣམས་་
ལས་རིན་པོ་ཆེའི་སྣོད་ཡངས་ཤིང་རྒྱ་ཆེ་བ་རྣམས་ཀྱི་ནང་དུ་རང་རང་གི་ས་བོན་ལས་མེ་ཏོག་
རྣམས་ལྷ་མོ་མེ་ཏོག་མ་སེར་མོས་མེ་ཏོག་ཐོགས་པ། དེ་བཞིན་དུ་བདུག་སྤོས་མ་སྔོན་མོས་བདུག་
སྤོས། སྣང་གསལ་མ་དམར་མོས་སྣང་གསལ། དྲི་ཆབ་མ་སེར་མོས་དུང་ཆོས་དྲི་བཟང་གི་
ཆུས་བཀང་བ། ཞལ་ཟས་མ་དཀར་མོས་རོ་བརྒྱའི་ཞལ་ཟས། རོལ་མོ་མ་ལྗང་གུས་བརྡུང་
དཀྲོལ་གྱི་རོལ་མོ་ཐོགས་པ། དེ་དག་རེ་རེ་ལས་ཀྱང་ལྷ་མོ་གྲངས་མེད་པ་འཕྲོས་པས་ནམ་མཁའི་
ཁམས་ཐམས་ཅད་ཁྱབ་ཅིང་དུས་འཁོར་བ་མ་སྟོངས་ཀྱི་བར་དུ་གནས་པར་བསམ། དེ་བཞིན་
- 185 -



86
/
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དུ་ཐོད་པའི་སྣོད་དུ་ཁྲག་གི་ཨརྒྱུ། དུག་ཆུའི་ཞབས་བསིལ། དབང་པོའི་མེ་ཏོག ཤ་ཆེན་གྱི་
བདུག་སྤོས། ཞུན་ཆེན་གྱི་མར་མེ། མཁྲིས་པའི་དྲི་ཆབ། ཤ་རུས་ཀྱི་ཞལ་ཟས། རྐང་གླིང་
གི་རོལ་མོ་ལ་སོགས་པར་རང་བྱུང་གི་མཆོད་རྫས་རྣམས་ཀྱང་ངོ་བོ་ཡེ་ཤེས་ཀྱི་བདུད་རྩི་ལ་རྣམ་པ་
ཆུ་ཟླའི་རོལ་བ་ལྟར་ནམ་མཁའི་ཁམས་གང་པར་མོས། སྨན་བྱིན་རླབས་ཀྱི་ཚེ། སྟོང་པའི་
ངང་ལས་ཨ་ལས་ཐོད་པ་ཡངས་ཤིང་རྒྱ་ཆེ་བའི་ནང་དུ་འཁོར་ལོ་རྩིབས་བཞི་བའི་ལྟེ་བར་མི་ཤ་
དང་བྱང་སེམས་དཀར་པོ་ལ་ ཧཱུཾ་ཧཱུཾ། ཤར་གྱི་རྩིབས་ལ་ བ་ གླང་གི་ ཤ་ དང་དྲི་ཆེན་ལ་ ཨོཾ་ལཾ།
ལྷོར་ཁྱི་ཤ་དང་ཤ་ཆེན་ནམ་མི་ཀླད་ལ་སཱ་ནཱཾ། ནུབ་ཏུ་རྟ་ཤ་དང་རཀྟ་ལ་ཨཱི་པཾ། བྱང་དུ་གླང་པོ་
ཆེའི་ཤ་དང་དྲི་ཆུ་ལ་ཧཱ་ཏཱཾ་རྣམས་ཀྱིས་མཚན་པ་ཡོངས་སུ་གྱུར་པ་ལས་རིགས་ལྔ་ཡབ་ཡུམ་གྱི་ཕྱག་
མཚན་ལྔར་གྱུར་པ་སྐད་ཅིག་གིས་རིགས་ལྔ་ཡབ་ཡུམ་བཅུར་གྱུར་པ་སྙོམས་པར་ཞུགས་བདེ་བས་
བསྐུལ། བྱང་ཆུབ་ཀྱི་སེམས་ཡུམ་གྱི་མཁའ་ནང་དུ་སྤྲོས་པས་སངས་རྒྱས་ཐམས་ཅད་དགྱེས་པ་
བསྐྱེད། འཁོར་འདས་ཀྱི་དྭངས་བཅུད་དང་ལྷན་གཅིག་ཏུ་ཚུར་བསྡུས། རིགས་ལྔ་ཡབ་ཡུམ་
རྗེས་ཆགས་ཀྱི་སྦྱོར་བས་འོད་དུ་ཞུ་བ་ལས་བྱུང་བའི་ཡེ་ཤེས་ཀྱི་བདུད་རྩི་དམ་ཚིག་གི་བདུད་རྩི་
དང་གཉིས་སུ་མེད་པའི་བདུད་རྩིའི་རྒྱ་མཚོ་ཆེན་པོར་གྱུར་པའི་ལྦུ་བ་ལ་ཁྲོ་བོ་བདུད་རྩི་འཁྱིལ་
བའི་རྡུལ་ཕྲ་རབ་འཕྲོས་ནས་བགེགས་རྣམས་ཚར་བཅད། མཆེད་ལྕམ་རྣམས་ལ་གཏོར་བས་
འཁོན་གཅུགས་བྱང་སླར་ལྷ་རྣམས་བདུད་རྩི་ལ་ཐིམ་པར་བསམ། གཏོར་མ་བྱིན་རླབས་ཀྱི་ཚེ།
སྟོང་པའི་ངང་ལས་བྷནྡྷའི་སྣོད་དུ་གཏོར་རྫས་ཞིང་བཅུའི་དགྲ་བགེགས་ཀྱི་གཟུགས་ཕུང་ནང་
ཁྲོལ་ལྷུ་དུམ་དང་བཅས་པ་ལ་འཁོར་འདས་ཀྱི་བཅུད་ཐམས་ཅད་བསྡུས་པས་གཟུགས་རྡོ་རྗེ་མ་ལ་
སོགས་པའི་འདོད་ཡོན་གྱི་ལྷ་མོ་མ་ཚང་པ་མེད་པའི་རང་བཞིན་དུ་འཆར་བར་བསམ། རཀྟ་
བྱིན་རླབས་ཀྱི་ཚེ། བྷནྡྷ་སྐྲ་ཅན་གྱི་ནང་དུ་དགྲ་བགེགས་ཀྱི་ཁྲག་དང༌། ཁམས་གསུམ་སེམས་
ཅན་གྱི་འདོད་ཆགས་ཐམས་ཅད་གཅིག་ཏུ་བསྡུས་པའི་ངོ་བོ་ལས་རཀྟའི་ལྷ་མོ་དམར་མོའི་ཐུགས་
ཀར་ར་ཡིག་སྔགས་ཀྱིས་བསྐོར་བ་ལས་རཀྟའི་རྒྱུན་ཆེན་པོ་བབས་པས་རཀྟའི་རྒྱ་མཚོ་ཆེན་པོར་
གྱུར་པར་བསམ་མོ། ། དེ་ལྟར་མཆོད་པ་རྣམས་ནམ་མཁའ་ལྟར་རྒྱ་ཆེ་ཞིང་རྡུལ་ཕྲན་ལྟར་གྲངས་
མང་པར་བསམ། འདིའི་ཚེ་སྔོན་མའི་ སྟབས་ཀྱིས་ རྗེས་མ་མི་ཆུད་ པ་ དང༌། གཅིག་ གིས་
གཅིག་བསྒྲིབས་པ་སོགས་གུ་དོག་མི་དགོས་པས་རང་རང་གི་ཐད་དུ་རྒྱ་ཆེ་ཞིང་གྲངས་མང་པར་
བསམ། ། -
གཉིས་པ་དངོས་གཞི་ལས། དེ་བཞིན་ཉིད་ཀྱི་ཏིང་ངེ་འཛིན་ནི། སྣང་སྲིད་འཁོར་
འདས་ཀྱི་ཆོས་ཐམས་ཅད་ཡེ་གདོད་མ་ནས་རང་དག་པ་མཚན་མར་འཛིན་པའི་གློ་བུར་གྱི་དྲི་མས་
དབེན་ཞིང་། ངོ་བོ་མ་བཅོས་པའི་གནས་ལུགས་སྤྲོས་བྲལ་ཆེན་པོ་ཆོས་ཉིད་སྟོང་ཆེན་ཡངས་
— 186 —



བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།
པའི་ཀློང་དུ། རང་སེམས་དང་དེའི་ཆོས་ཉིད་ཐ་མི་དད་དུ་རོ་མཉམ་དུ་འདྲེས་པའི་རྣམ་པར་མི་
རྟོག་པའི་ཡེ་ཤེས་མཐའ་དབུས་ཕྱོགས་ལྷུང་དང་བྲལ་བར་རྩེ་གཅིག་ཏུ་མཉམ་པར་བཞག་གོ །
ཀུན་ཏུ་སྣང་བའི་ཏིང་ངེ་འཛིན་ནི། དབྱིངས་དེ་ལས་ལྷུན་གྲུབ་རང་གསལ་གྱི་སྣང་བ་རང་བྱུང་
རང་ཤར་ཀུན་ཁྱབ་ཆེན་པོ་འོད་ལྔའི་རང་མདངས་སུ་མུ་མེད་དུ་ཁྱབ་ཅིང་། དེ་ལས་ཐུགས་རྗེའི་
རྩལ་མ་འགག་པ་གཟུང་འཛིན་གྱི་འཆིང་བས་བཅིངས་པའི་འགྲོ་བ་རྣམས་ལ་བརྩེ་བའི་མདངས་
ཕྱོགས་དང་རིས་སུ་མ་ཆད་པར། ཁྱབ་བརྡལ་དུ་འབྱམས་ཀླས་པ་དཔེར་ན་ཉི་མ་དང་ཉི་མའི་
འོད་ཟེར་བཞིན་ནོ། །རྒྱུའི་ཏིང་ངེ་འཛིན་ནི། ཆགས་ཐོགས་མེད་པའི་ཡེ་ཤེས་མི་འགྱུར་བ་རྡོ་
རྗེ་ལྟ་བུ་དེ་ཉིད་ཀྱི་རང་རྩལ། གཞན་དོན་ལས་ནམ་ཡང་མི་འདའ་བ་ཅན་དམ་ཚིག་རྗེས་སུ་
དྲན་ཏེ་འགྲོ་བའི་དོན་བྱ་བའི་ཕྱིར། རིག་པ་རྒྱུ་ཡི་ཡི་གེ་དཔེར་ན་ཧི༔ དང་ཧཱུཾ་ལྟ་བུ་རྩ་བའི་ཡི་
དམ་གང་ཡིན་པ་དེའི་ཁ་དོག་ཏུ་གསལ་ལ་འཚེར་བའི་རྣམ་པ་ཆུ་ལས་ཆུ་བུར་གྱི་ཚུལ་དུ་སྟོང་ཉིད་
སྙིང་རྗེའི་རང་རྩལ་དེ་ཉིད་ལས་ནམ་མཁའི་དབྱིངས་སུ་སྐད་ཅིག་གིས་ཤར་བར་སྒོམ། འབྱུང་
བའི་དཀྱིལ་འཁོར་བསྐྱེད་པ་ནི། རྒྱུ་ཡིག་ནམ་མཁར་གནས་པ་དེ་ཉིད་ལས། ཨེ་མཐིང་སྐྱ་
རང་སྒྲ་དང་བཅས་པ་ཞིག་འོག་གི་ཕྱོགས་སུ་འཕྲོས་དེ་ལས་འོད་ཟེར་འཕྲོས་པས་འབྱུང་བ་ནམ་
མཁའི་དྭངས་བཅུད་ཐམས་ཅད་བསྡུས་ནས་ཨེ་ལ་ཐིམ། དེ་ཡོངས་སུ་གྱུར་པ་ལས་ནམ་མཁའི་
དཀྱིལ་འཁོར་གྲུ་གསུམ་པ་དབལ་སོ་ཐུར་དུ་བསྟན་པ་རྒྱ་ཁྱོན་བསམ་གྱིས་མི་ཁྱབ་པ་གདེངས་ཀ་
གྱེན་དུ་བསྟན་པ་ཞིག་བསྒོམ། དཔེར་ན་ཟོར་རྩེ་ཐུར་དུ་བསྟན་པ་དང་འདྲ། དེ་བཞིན་དུ་རྒྱུ་
ཡིག་དེ་ལས་ཡཾ་ལྗང་གུ་ ཞིག་ སྤྲོས། རླུང་ གི་ བཅུད་བསྡུས་ཏེ་ ཐིམ་པ་ལས་རླུང་དཀྱིལ་ གཞུ་་
བདུངས་པ་ལྟ་བུ་གཉིས་རྒྱུད་ཡར་བསྟན་ནས་རྒྱ་གྲམ་དུ་བསྣོལ་བ་ལྗང་སྐྱ་མཆོག་མ་བཞི་ལ་བ་
དན་གྱིས་མཚན་པར་བསྒོམ། ཡང་རྒྱུ་ཡིག་ལས་ར་ཡིག་དམར་པོ་ཞིག་འཕྲོས། ཆུའི་བཅུད་
བསྡུས་ཏེ་ཐིམ་པ་ལ་རཀྟའི་རྒྱ་མཚོ་ཁ་དོག་དམར་སྐུ་ཟླུམ་པོར་འཁྱིལ་ཞིང་འཁྲུག་པ་ཞིག་ཏུ་བསྒོམ།
རྒྱུ་ཡིག་ལས་སུ་སེར་པོ་ཞིག་སྤྲོས་པས། སའི་བཅུད་བསྡུས་ཏེ་ཐིམ་པ་ལས་གསེར་གྱི་ས་གཞི་
མདོག་སེར་སྐྱ་དབྱིབས་གྲུ་བཞི་བ་བསྒོམ། གཞན་མཆོག་ཕྲན་དང་ཞིང་ལྤགས་ཀྱི་ས་གཞིར་
བཤད་པའང་ཡོད། རྒྱུ་ཡིག་ལས་ཀིཾ་དཀར་པོ་ཞིག་འཕྲོས་པ་ལས་ཀེང་རུས་ཀྱི་རི་རབ་བང་རིམ་
བཞི་བ་དབྱིབས་གྲུ་བཞི་པ་ཞིག་ཏུ་བསྒོམ། རྒྱུ་ཡིག་ལས་རཾ་དམར་པོ་ཞིག་འཕྲོས་མེའི་བཅུད་
བསྡུས་ཏེ་ཐིམ་པ་ལས་མེ་དཀྱིལ་དབྱིབས་གྲུ་གསུམ་པ་དམར་ནག་འབར་ཞིང་འཁྲུག་པ་ཞིག་ཏུ་
བསྒོམ། མེ་ དཀྱིལ་ འདི་ རི་ རབ་ ཀྱི་ འོག་ དང་། ཁྲག་མཚོའི་ འོག་ ཏུ་ བསྐྱེད་ པའང་ ཡོད།
འབྱུང་བཞི་རི་རབ་དང་བཅས་པ་འདི་བརྩེགས་མར་ཆོས་འབྱུང་གི་ནང་ནས་ཁར་མ་ཐོན་པ་ཙམ་
དུ་ཡོད། གཞལ་ཡས་ཁང་བསྐྱེད་པ་ནི། འབྱུང་ལྔའི་དཀྱིལ་འཁོར་རི་རབ་དང་བཅས་པའི་
- 187 -



9༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྟེང་དུ་རྡོ་རྗེ་ལས་གྲུབ་པའི་ས་གཞི་ ར་བ་གུར་མེ་རི་དང་བཅས་པ་སྲུང་འཁོར་གྱི་ སྐབས་ལྟར་
གསལ་འདེབས། ཐུན་མོང་གི་སྲུང་འཁོར་མ་བསྡུས་ན་དེ་གས་ཆོག ལ་ལར་སྟེང་དུ་ལྕགས་
འཁོར་འོག་ཏུ་མེ་འཁོར། མཚོན་ཆ་འབྱུང་ལྔ་སོགས་ཀྱི་གུར་ཁང་ཡོད་པ་རྣམས་རང་རང་གི་
སྒོས་ཆོས་ལྟར་བྱེད་དོ། ། རྡོ་རྗེའི་ར་བའི་ནང་རྡོ་རྗེའི་ས་གཞིའི་སྟེང་གི་མཐར་བསྐོར་མར་དུར་
ཁྲོད་བརྒྱད་ནི། ཤར་ཕྱོགས་སུ་བསིལ་བ་ཚལ་གྱི་དུར་ཁྲོད་དུ། རུ་ཊའི་ སྙིང་དང་སྟོབས་
བཟང་ གི་ རོ། ཤིང་ ཀ་ནི་ ཀའི་ ནགས་ ཚལ་ ཞིང་ སྐྱོང་གནམ་འཕྲོ་དཀར་པོ་ གླང་མགོ་ཅན།
ཕྱོགས་སྐྱོང་བརྒྱ་བྱིན་སེར་པོ་གླང་ཆེན་སྟེང་ན་རྡོ་རྗེ་བསྣམས་པ། མཚོར་ཀླུ་རྒྱལ་མཐའ་ཡས་
གནས་པའི་ནམ་མཁར་ཕུ་སྤྲིན་དཀར་པོ་འཁྲིགས་པ། མཆོད་རྟེན་མདངས་ལྡན་བདེ་བྱེད་
བརྩེགས་པར་སློབ་དཔོན་ཧཱུྃ་ཀ་ར་བཞུགས་པ། མ་མོ་ཆེན་མོ་ཀོའི་རི་མ་གནས་པའོ། །ལྷོར་སྐུ་
ལ་རྫོགས་པའི་དུར་ཁྲོད་དུ་རུ་ཊའི་མགོ་དང་འཆི་བདག་གི་རོ་ཤིང་བཀྲ་ཤིས་ཙུརྟ། ཞིང་སྐྱོང་
འཚོ་བྱེད་མ་ཧེའི་གདོང་། ཕྱོགས་སྐྱོང་གཤིན་རྗེ་སྔོ་ནག་ཐོད་དབྱུག་ཐོགས་ནས་མ་ཧེ་ལ་ཞོན་པ།
ཀླུ་འཇོག་པོ་གསེར་མཚོར་གནས་པའི་ནམ་མཁར་སྤྲིན་རྣམ་སྡུད་སྔོ་སྐྱ་འཁྱིལ་བ། མཆོད་རྟེན་
ཏ་ལ་རིན་ཆེན་བརྩེགས་པར་སློབ་དཔོན་འཇམ་དཔལ་བཤེས་གཉེན་བཞུགས་པ། མ་མོ་ཆེན་
མོ་ཙོའུ་རི་མ་གནས་པའོ། ། ནུབ་ལིངྒ་བརྩེགས་པའི་དུར་ཁྲོད་དུ་རུ་ཊའི་ནང་རོལ་དང་དབང་
ཕྱུག་གི་རོ། ཤིང་ཆེན་ཨ་ར་ཀ་ལི་ཀ ། ཞིང་སྐྱོང་རོལ་ཆེན་ཆུ་སྲིན་གདོང༌། ། ཕྱོགས་སྐྱོང་ཆུ་
ལྷ་དམར་སྐྱ་སྦྲུལ། །ཞགས་ཅན་ཆུ་སྲིན་ལ་ཞོན་པ། །ཀླུ་རྒྱལ་དུང་སྐྱོང་མཚོ་དམར་སྐྱ་ལ་གནས་
པའི་ནམ་མཁར་སྤྲིན་སྒྲོལ་འཇིགས་པ་དམར་ནག་ཏུ་འཁྲུགས་པ། མཆོད་རྟེན་བདེ་རྒྱལ་ཁམས་
གསུམ་སྒྲོལ་དུ་སློབ་དཔོན་ཀླུ་སྒྲུབ་སྙིང་པོ་བཞུགས་པ། མ་མོ་བྲ་མོ་ཧ་གནས་པའོ། །བྱང་པདྨ་
བརྩེགས་པའི་དུར་ཁྲོད་དུ། རུ་ཊའི་མཚན་མ་དང་ཁྱབ་འཇུག་གི་རོ། ཨ་སུ་ཏ་ན་མཛེས་པའི་
ཤིང་གི་ཚལ། ཞིང་སྐྱོང་ལུས་དུད་ཀ་རྟ་མགོ་ལྗང་གུ་ཅན། ཕྱོགས་སྐྱོང་གནོད་སྦྱིན་རྒྱལ་པོ་
དབྱུག་ཏོ་བསྣམས་ནས་རྟ་དམར་ཞོན་པ། ཀླུ་རྒྱལ་སྟོབས་རྒྱུ་མཚོ་ལྗང་ལ་གནས་པའི་ནམ་
མཁར་རྨུགས་བྱེད་མྱོས་སྤྲིན་ལྗང་གུ་འཐིབས་པ། མཆོད་རྟེན་དོན་ཡོད་ཕྲིན་ལས་གཏེར་དུ་
སློབ་དཔོན་པྲ་ཆེན་ཧ་སྟི་དང་། མ་མོ་བེ་ཏ་ལི་མཐིང་ག་རྡོ་རྗེ་ཕྱར་བ་གནས་པའོ། ། ཤར་ལྷོར་
ལྷུན་གྲུབ་གཏེར་གྱི་དུར་ཁྲོད་དུ་རུ་ཊའི་ལག་གཡས་དང་དགའ་དབང་གི་རོ་ཤིང་ནགྷ་ཀྲོ་ཏ་ཞིང་
སྐྱོང་འབྱུང་བོར་གདོང་དང༌། ཕྱོགས་སྐྱོང་མེ་ལྷ་མེ་བུམ་ཅན་ར་ལ་ཞོན་པ། ཀླུ་རྒྱལ་པདྨ་ཆེན་
པོ་མཚོ་སྔོན་ལ་གནས་པའི་ནམ་མཁའ་འདུ་བྱེད་སྤྲིན་ཆེན་དམར་སེར་འཁྱིལ་བ། མཆོད་རྟེན་
ཀོའུ་ཏི་ཤནྟི་རུ་སློབ་དཔོན་དྷ་ན་སང་ཀྲི་ཏ་དང༌། མ་མོ་བུསྐུ་སི་གནས་པའོ། ། ལྷོ་ནུབ་གསང་
ཆེན་རོལ་བའི་དུར་ཁྲོད་དུ་རུ་ཊའི་ལག་གཡོན་དང་ཚོགས་བདག་གི་རོ། ཤིང་ཆེན་ཞི་ཁྲོ་རྫོགས་
— 188 -



བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།
ལྡན་འོད། ཞིང་སྐྱོང་སྤྲུལ་བ་མི་གདོང་སྔོན་པོ་དང་། ཕྱོགས་སྐྱོང་སྲིན་པོ་གྲི་ཐོགས་སྨུག་པོ་མི་
ལ་ཞོན་པ། ཀླུ་ཆེན་པདྨ་ཆེན་པོ་ཆུ་ཀླུང་དམར་པོར་གནས་པའི་ནམ་མཁར་སྤྲིན་སེར་ནག་
འཁྱིལ་བ། མཆོད་རྟེན་ཀ་ནི་ཀར་སློབ་དཔོན་བི་མ་མི་ཏྲ་དང་། མ་མོ་ཆེན་མོ་གསྨཱ་རི་གནས་
པའོ། ། ནུབ་བྱང་ཧེ་ཆེན་བརྡལ་བའི་དུར་ཁྲོད་དུ་རུ་ཊའི་རྐང་གཡོན་དང་བྷིང་གི་རོ། ཤིང་
ཆེན་ཧས་རྫ་ནག་པོ། ཞིང་སྐྱོང་ལྟོ་འཕྱེ་ཤུ་བའི་མགོ་ཅན། ཕྱོགས་སྐྱོང་རླུང་ལྷ་བ་དན་ཅན་ཤུ་
བ་ལ་ཞོན་པ་དུད་ཀ ཀླུ་ཆེན་རིགས་ལྡན་མཚོ་ལྗང་ལ་གནས་པའི་ནམ་མཁར་སྤྲིན་ཆེན་དབང་
ལྡན་སེར་པོ་འཁྱིལ་བ། མཆོད་རྟེན་མ་ཧཱ་བྷར། སློབ་དཔོན་རོམ་བུ་གུ་ཧུ་དང༌། མ་མོ་སྨྲ་ཤ་
ནི་གནས་པའོ། ། བྱང་ཤར་འཇིག་རྟེན་བརྩེགས་པའི་དུར་ཁྲོད་དུ། རུ་ཊའི་རྐང་གཡས་དང་
སྨིན་དྲུག་གི་རོ། ཤིང་ཆེན་ཏ་ལ་འོད་དམར་འཕྲོ་བ། ཞིང་སྐྱོང་དྲེགས་པ་ལྕེ (ཅེ) སྤྱང་གདོང་
དང༌། ཕྱོགས་སྐྱོང་དབང་ལྡན་རྩེ་གསུམ་འཛིན་པ་ལྗང་གུ་ལྕེ (ཅེ)སྤྱང་ལ་ཞོན་པ། ཀླུ་ཆེན་
བ་སུ་མཚོ་དཀར་ལ་གནས་པའི་ནམ་མཁར་སྤྲིན་ཆེན་ཉ་ཅན་ནག་པོ་འཁྲིགས་པ། མཆོད་རྟེན་
ཀླུ་གནས་ཤིང་ཀུན་ཏུ། སློབ་དཔོན་ཤནྟིང་གནྡྷ་དང༌། མ་མོ་ཆེན་མོ་ཙན་དྷ་ལི་གནས་པའོ། །
ཕྱོགས་སྐྱོང་དབང་པོ་དང་གཤིན་རྗེ་མ་གཏོགས་ཆུང་མ་དང་བཅས་ཤིང༌། ཞིང་སྐྱོང་རྣམས་
ཤིང་ལོའི་ནང་དུ་སྐུ་སྨད་ནུབ་ཅིང་། སྐུ་སྟོད་ཐོན་ནས་ཕྱག་གཡས་གྲི་གུག གཡོན་ཐོད་ཁྲག་
ཅན་དུ་བཞུགས་པའོ། ། གཞུང་འགའ་ཞིག་ཏུ་མཆོད་པའི་ལྷ་མོ་དང་བསྐལ་བའི་མེ་བརྒྱད་སེང་
ཧཱ་མ་བརྒྱད་སོགས་གནས་ཚུལ་ཡོད་ཀྱང་། འདིར་དེ་ཙམ་ལས་མ་སྤྲོས་སོ། ། གཞན་ཡང་
དཔའ་བོ་དང༌། མཁའ་འགྲོ། རོ་ལངས་འདྲེ་སྲིན་ཤ་ཟ་བྱ་གཅན་སྣ་ཚོགས་དཔག་ཏུ་མེད་པ་
དང་བཅས་པ། རོ་གསར་རྙིང་ཀེང་རུས་སོགས་དུར་ཁྲོད་ཀྱི་ཆས་མ་ཚང་པ་མེད་པས་འཇིགས་
པར་བརྒྱན་པའོ། ། དེ་རྣམས་ཀྱི་ནང་དུ་གཞལ་ཡས་ཁང་གི་འོག་གཞི་རྒྱུ་རིན་པོ་ཆེ་སྣ་ཚོགས་
ལས་གྲུབ་པའི་པདྨའི་འདབ་མ་ཕྱིར་གྱེས་པའི་མཐའ་ཅུང་ཟད་ཡར་གུག་པ། ལྟེ་བར་ཉི་མའི་
དཀྱིལ་འཁོར་གྱི་སྟེང་དུ་སྣ་ཚོགས་རྡོ་རྗེ། ཤར་གྱི་རྭ་དཀར། ལྷོའི་རྭ་སེར། ནུབ་ཀྱི་རྭ་
དམར། བྱང་གི་རྭ་ལྗང་། དབུས་ཀྱི་ལྟེ་བ་གྲུ་བཞི་སྔོན་པོའི་སྟེང་དུ། རྒྱུ་ཡིག་ལས་ཧཱུཾ་ཆད་པ་
ཡོངས་སུ་གྱུར་པ་ལས་གཞལ་ཡས་ཁང་གི་ཕྱི་རིམ་རྩིགས་པ་རིམ་པ་ལྔའི་ནང་ནས་རིམ་པ་བཞིན།
བཻཌཱུརྱ། ཤེལ། གསེར། པདྨ་རཱ་ག མར་ རྒུད་ཀྱི་རྩིགས་པ་ལྔ་ རེག་ལ་མ་འབྱར་བ།
དཔེར་ན་གྱང་ག ཤིབས་པ་ལྟ་བུ་དབྱིབས་གྲུ་བཞི་པ། སྒོ་བཞིའི་ཐད་ན་སྒོ་ཁྱུད་ཅན། རྩིགས་
པའི་རྩ་བར་འདོད་ཡོན་གྱི་སྣམ་བུ་དམར་པོ་ལ། ཤར་སྟོད་དུ་པི་ཝང་མ་སྔོན་མོ་དང་གླང་བུ་མ་
སེར་མོ། ཤར་སྨད་དུ་རྔ་ཟླུམ་མ་དམར་མོ་དང༌། རྡོ་རྔ་མ་ལྗང་གུ། དེ་བཞིན་དུ་ལྷོར་སྒེག་
མོ་སྔོན་མོ་དང་། བཞད་མ་དམར་མོ་གཉིས་རང་རྒྱ་དང་། གླུ་མ་སེར་མོ་ཏིང་ཏིང་ཤག་གར་
- 189
-



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མ་ལྗང་གུ་གར་རྒྱ། ནུབ་ཀྱི་སྣམ་བུར་མེ་ཏོག་མ་སེར་མོ། སྤོས་མ་ནག་མོ། མར་མེ་མ་དམར་
མོ། དྲི་ཆབ་མ་ལྗང་གུ། བྱང་གི་སྣམ་བུར་གཟུགས་མ་དཀར་མོ་མེ་ལོང་། རོ་མ་དམར་མོ་
ཟས་གཞོང་། རེག་བྱ་མ་ལྗང་གུ་ན་བཟའ། ཆོས་དབྱིངས་དཀར་མོ་ཆོས་འབྱུང་འཛིན་པ་སྟེ།
དེ་ཐམས་ཅད་ཕྱི་ཚུལ་ཅན་དར་དང་རིན་པོ་ཆེས་བརྒྱན་པ། ཞལ་ནང་དུ་ཕྱོགས་པ། སྒོ་ཁྱུད་
ཀྱི་མཚམས་དང་ཤར་ལྷོ་ལ་སོགས་པའི་མཚམས་རྣམས་སུ་ཟླ་ཕྱེད་རྡོ་རྗེ་རེ་རེའོ། ། ཕ་གུ་ནི་
རྩིགས་པའི་སྟེང་དུ་གཞི་སེར་པོ་ལ་རིན་པོ་ཆེ་སྣ་ཚོགས་ཀྱིས་བརྒྱན་པས་བསྐོར་པ། དེའི་སྟེང་དུ་
ཀ་ཐུང་ཀ་གཞུ་ཅན་གྱི་སྟེང་དུ་གསེར་གྱི་སྤང་ལེབ་བཀབ་པའི་གསེར་གྱི་སྐ་རགས་ཀྱི་སྟེང་དུ་ནང་
གི་ཕྱམ་སྣེ་ཕྱིར་བུད་པའི་སྣེ་ལ་ཆུ་སྲིན་གྱི་ཁ་ནས་མུ་ཏིག་གི་དྲ་བ་དང་དྲ་ཕྱེད་ཀྱི་ཁུག་དང་སྣེ་
རྣམས་རྔ་ཡབ་དང་དྲིལ་བུས་བརྒྱན་པ། གཞན་ཡང་རྒྱུ་མ་དང་སྦྲུལ་དང་སྙིང་དང་ཐོད་ཚལ་
གྱིས་བརྒྱན་ཀྱང་རུང་། ཕྱམ་གྱི་སྟེང་ཁེབ་བྱ་འདབ་ཕྱིར་བུད་པའི་འོག་ནས་སྤྱི་བླུགས་མགོ་ཐུར་
བསྟན་ལྟ་བུའི་ཤར་བུ་བསྒྲིགས་པ། བྱ་འདབ་ཀྱི་སྟེང་རྩིགས་པའི་ཐད་དྲང་གི་ཐོག་ཏུ་རིན་པོ་
ཆེའི་སྤང་ལེབ་གཡས་གཡོན་བང་རིམ་བཞིའི་རྣམ་པ་ཅན་མཆོད་རྟེན་བསྒྲིགས་པ་ལྟ་བུའི་མདའ་
ཡབ་ཀྱིས་བསྐོར་པའོ། ། སྒོ་བཞིར་མ་ཐེམ་རུས་སྦྲུལ་དང༌། ཡ་ཐེམ་ཆུ་སྲིན་ལ་བྱས་པ། བྱ་
ཁྱུང་གི་ལྡིང་ཁང་ཅན་སྦྲུལ་ནག་གི་སྒོ་སྐྱེས་བཙུགས་པ། ཞིང་ལྤགས་ཀྱི་སྒོ་ཁེབས་ཅན། སྒོ་
བཞིའི་ཕྱི་ངོས་སུ་ཀ་བ་བཞི་དང་། གླང་ཆེན་གྱིས་བཏེགས་པའི་སྣམ་བུ་བཞིའི་སྟེང་དུ། པདྨ་
དམར་པོ་ལ་གནས་པའི་ཆོས་ཀྱི་འཁོར་ལོ་རྩིབས་བཅུ་དྲུག་པའི་གཡས་གཡོན་དུ་རི་དྭགས་ཕོ་མོ།
ཆོས་ཀྱི་འཁོར་ལོའི་སྟེང་དུ་ཞིང་ཆེན་གྱི་གདུགས་ཙིཏྟའི་ཏོག་གིས་བརྒྱན་པ། རྩིགས་པ་རིམ་པ་
ལྔའི་ནང་གཞལ་ཡས་ཁང་གི་ཕྱེད་ཙམ་དུ་ཐོད་པ་སྐམ་པོ་དང་རློན་པ་རྙིད་པ་གསུམ་གྱི་རྩིགས་པ་
རིམ་པ་གསུམ་གནམ་ལྕགས་ཀྱི་གཟེར་གྱིས་བཏབ་པ། སྒོ་བཞི་སྒོ་ཁྱུད་སྤངས་པ། ནང་དུ་ཀླུ་
ཆེན་ བརྒྱད་ ཀྱི་ ཀ་ གདན། ལྷ་ ཆེན་ བརྒྱད་ ཀྱི་ ཀ་བ། གཟའ་ ཆེན་ བརྒྱད་ ཀྱི་ ཀ་ གཞུ་ལ།
ཚངས་པའི་གདུང་རིང༌། རྒྱུ་སྐར་ཉེར་བརྒྱད་ཀྱི་དྲལ་ཕྱམ། ཞིང་ཆེན་གྱི་ཐོག་བཀབ་པ།
དཀྱིལ་གྱི་རེའུ་མིག་ཏུ་མཐོང་སྐར་བཞག་པའི་ཟུར་བཞིར་ཀ་ཐུང་བཙུགས་པ་ལ་རྒྱ་ཕུབ་བཀབ་
པའི་རྩེ་མོར་ཆོས་འཁོར་རི་དྭགས་དང་བཅས་པའི་སྟེང་དུ་ཞིང་ཆེན་གྱི་གདུགས་ལ་ཙིཏྟའམ་རིན་
པོ་ཆེའི་ཏོག་གིས་བརྒྱན་པ། གཞལ་ཡས་ཁང་གི་ཟུར་བཞིར་གདུགས་བཞི། རྟ་བབས་ཀྱི་
གཡས་གཡོན་དུ་བ་དན་དང༌། རྒྱལ་མཚན། དཔག་བསམ་གྱི་ཤིང་སོགས་ཀྱིས་བརྒྱན་པ།
དབུས་ཀྱི་ལྟེ་བར་ཆོས་འབྱུང་གྲུ་གསུམ་པའི་ནང་དུ་འཁོར་ལོ་རྩིབས་བཞི་བའི་ལྟེ་བར་པདྨ་ཉི་ཟླའི་
གདན་གསུམ་རིམ་བརྩེགས་སུ་བསྐྱེད། ཞི་བ་ལ་ཟླ་བ་སྟེང་། དྲག་པོ་ལ་ཉི་མ་སྟེང་། རང་
རང་གི་སྒོས་ཆོས་ལྟར་རུ་ཊ་དང་། བདུད་བཞི་ཕྱོགས་སྐྱོང་ཞི་བ་གདན་སོགས་ཀྱི་སྐབས་ཐོབ་
– 190 —
༡ （
1
JRA 2]
]



བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།
ཤེས་པར་བྱའོ། ། ལྷ་བསྐྱེད་པ་ནི། ནམ་མཁར་གནས་པའི་རྒྱུ་ཡིག་དེ་ཉིད་སྐད་ཅིག་གིས་གཙོ་
བོའི་གདན་གྱི་སྟེང་དུ་བབས་པ་ལས། འོད་ཟེར་འཕྲོས་རྒྱལ་བ་རྣམས་མཆོད་བྱིན་རླབས་དང་
ནུས་མཐུ་ཐམས་ཅད་བསྡུས་ནས་ས་བོན་ལ་ཐིམ། ཡང་འོད་ཟེར་འཕྲོས་སེམས་ཅན་ཐམས་
ཅད་ ལ་ ཕོག་ པས་ ལས་ ཉོན་ སྡིག་ སྒྲིབ་ ཐམས་ ཅད་ སྦྱངས་ ཡི་ དམ་ ལྷའི་ གོ་ འཕང་ ལ་ བཀོད།
འདུས་ཡོངས་སུ་གྱུར་པ་ལས་རྩ་བའི་ཕྱག་དང་པོའི་ཕྱག་མཚན་དུ་གྱུར་པའི་ལྟེ་བར་ས་བོན་གྱིས་
མཚན་པར་བསམ། དེ་ཡོངས་སུ་གྱུར་པ་ལས་རྩ་བའི་ཡི་དམ་གང་ཡིན་པ་དེའི་སྐུ་མདོག་ཕྱག་
མཚན་རྒྱན་དང་ཆ་ལུགས་ཐམས་ཅད་སྐད་ཅིག་གིས་རྫོགས་པར་གསལ་གདབ། ལྷ་ཞི་བ་ལ་
དར་ སྣ་ ཚོགས་ ཀྱི་ སྟོད་ གཡོགས་ དང༌ སྨད་ གཡོགས་ སོགས་ ན་ བཟའ་ རིན་ པོ་ ཆེའི་ དབུ་ རྒྱུན།
སྙན་རྒྱུན་ཕྱག་གདུབ། ཞབས་གདུབ། སྐེ་རགས། སེ་མོ་ཏོ། དོ་ཤལ་སོགས་ཀྱིས་བརྒྱན་
ཏེ་འོད་ཕུང་གི་དབུས་ན་བཞུགས་པར་བསམ། དྲག་པོ་ལ་ཡང་ཞལ་གཅིག་ཕྱག་གཉིས། ཞལ་
གསུམ་ཕྱག་དྲུག་སོགས་སྐུ་མདོག་ཕྱག་མཚན་སོགས་རང་གཞུང་ལྟར་རོ། ། སྤྱི་ཁྱབ་ཏུ་ཞལ་
གདངས་ཤིང་མཆེ་བ་གཙིགས་པ། ལྗགས་འདྲིལ་ཞིང་ཁྲོ་གཉེར་ཤིན་ཏུ་བསྡུས་པ་དམར་ལ་
ཟླུམ་པའི་སྤྱན་གསུམ་སྡང་མིག་ཏུ་བགྲད་ཅིང་སྨ་ར་དང་སྨིན་མ་མེ་ལྟར་འབར་བ། ཞལ་གྱི་
འགྲམ་པ་གཡས་གཡོན་ཐལ་ཆེན་གྱི་ཚོམ་བུ་གསུམ་རེ་ཤངས་རྩེ་དང་མཁུར་ཚོས་སུ་ཁྲག་གི་ཐིག་ལེ་
གསུམ་རེ། ཁ་ལ་ཞག་གི་ཟོ་རིས་རྣམས་ནི་བྱུགས་པའི་རྫས་གསུམ་མོ། །སྐུ་སྟོད་ལ་གླང་ཆེན་གྱི་
པགས་པ། ཞིང་ལྤགས་ཀྱི་སྐེད་དཀྲིས་ སྟག་ལྤགས་ཀྱི་ ཤམ་ཐབས་གསུམ་ནི་ བགོ་བའི་གོས་
གསུམ་ མོ། ། རྒྱལ་ རིགས་ དཀར་པོ། རྗེ་ རིགས་ སེར་ པོ། བྲམ་ཟེ་ རིགས་ དམར་ པོ།
དམངས་རིགས་ལྗང་གུ། གདོལ་བ་ནག་པོ་རྣམས་ནི་སྦྲུལ་གཟུགས་ཀྱི་རྣམ་པས་ཐོད་སྐམ་གྱི་
ལོང་ཐག་བྱས་པའི་སྐུ་ཆིངས་དང་སྙན་ཆ། ཕྱག་ཞབས་ཀྱི་མཁྲིག་མ་རྣམས་སུ་གདུ་བུ་སྐེད་པར་
སྐ་རགས་ཆུན་པོ་སེ་རལ་ཁ། ཐོད་པ་སྐམ་རློན་རྙིད་པ་གསུམ་དུ་བརྒྱུས་པའི་དོ་ཤལ་དང༌།
ཐོད་སྐམ་ལྔའི་དབུ་རྒྱན་དང་བཅས་པ། སྒེག་པ་དཔའ་བ་འཇིགས་སུ་རུང་བ་གསུམ་ནི་སྐུའི་
ཉམས། རྒོད་པ་གཤེ་བ་དྲག་ཤུལ་ཆེ་བ་གསུམ་ནི་གསུང་གི་ཉམས། སྙིང་རྗེ་རྔམ་པ་ཞི་བ་
གསུམ་ནི་ཐུགས་ཀྱི་ཉམས་ཏེ་འབར་བའི་གར་དགུའོ། ། ཡུམ་རྣམས་ནི་གཟིག་ཤམ་མ་གཏོགས་
རྒྱན་ཆས་ཡབ་དང་འདྲ། དམ་ཚིག་སེམས་དཔའི་ཐུགས་ཀར་ཡེ་ཤེས་སེམས་དཔའ་ཚོན་གང་
བ་དེའི་ཐུགས་ཀར་ཕྱག་མཚན་གྱི་ལྟེ་བར་ཏིང་ངེ་འཛིན་སེམས་དཔའ་ཧི༔ འམ་ཧཱུྃ་ཡུངས་འབྲུ་
ཙམ་འོད་ཟེར་དཔག་ཏུ་མེད་པ་འཕྲོ་བ་ཞིག་ཏུ་བསམ། ཁ་དོག་ལྷའི་ སྐུ་མདོག་དང་མཐུན།
དེ་ལྟ་བུའི་སྐུ་ནི་འཁོར་འདས་ཀུན་ན་འགྲན་ཟླ་དང་བྲལ་ཞིང༌། ཡི་དམ་གྱི་ལྷ་དེ་ངའོ་སྙམ་པའི་
ང་རྒྱལ་དང་ལྡན་པའི་ངང་ནས་ཡེ་ཤེས་ཀྱི་མེ་རབ་ཏུ་འབར་བའི་ཀློང་ན་བཞུགས་པར་བསམ།
– 191-



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འཁོར་རྣམས་ནི་གཙོ་བོའི་ རང་རྩལ་ཡིན་པས། ཞིབ་པར་གསལ་བཏབ་ཀྱང་ཆོག་ལ། མ་
བཏབ་ཀྱང་མི་འགལ་ཏེ། རྒྱལ་པོ་གདན་དྲངས་ན་འཁོར་རྣམས་རང་ཤུགས་ཀྱིས་འདུ་བ་དང་
འདྲ་བས་ཉི་མ་དང་འོད་ཟེར་བཞིན་ནོ། ། མདོར་ན་རང་གི་བློས་དཔག་ཚད་ཡིན་པས། རྒྱས་
པ་གཞལ་ཡས་ཁང་དང་ལྷ་རྣམས་རྒྱ་ཆེ་བ་ནམ་མཁའ་དང་མཉམ་པ། གྲངས་མང་བ་རྡུལ་ཕྲན་
དང་མཉམ་པ། བསྡུ་ན་ཐུགས་ཀའི་ས་བོན་གཅིག་པུ་ལ་སེམས་གཏད་ཀྱང་མཆོག་ཐུན་གྱི་
དངོས་གྲུབ་འགྲུབ་པར་འགྱུར་རོ། ། ལྷ་ཚོགས་དེ་རྣམས་ཀྱི་སྤྱི་བོར་འཁོར་ལོ་དཀར་པོ་ཨོཾ་གྱིས་
མཚན་པ་ཡོངས་སུ་གྱུར་པ་ལས་རྣམ་སྣང་དཀར་པོ། མགྲིན་པར་པདྨ་དམར་པོ་ཨཱ༔ ས་མཚན་
པ་ལས་འོད་དཔག་མེད་དམར་པོ། ཐུགས་ཀར་རྡོ་རྗེ་སྔོན་པོ་ཧཱུྃ་གིས་མཚན་པ་ལ་མི་བསྐྱོད་པ་
སྔོན་པོ་དང་ གསུམ་བསྐྱེད་དེ། རྡོ་རྗེ་གསུམ་ གྱིས་ བྱིན་ གྱིས་བརླབསཏེ་ཡེ་ཤེས་ལྔའི་དབང་
བསྐུར་བ་ནི། ལྷ་ཚོགས་རྣམས་ཀྱི་སྤྱི་བོ། དཔྲལ་བ། རྣ་ལྟག་གཡས། ལྟག་པ། རྣ་ལྟག་
གཡོན་ཏེ་མགོ་བོའི་གནས་ལྔར། རིགས་ལྔ་ཡབ་ཡུམ་གསལ་བའི་སྦྱོར་མཚམས་ནས་བྱང་ཆུབ་
ཀྱི་སེམས་ཡེ་ཤེས་ལྔའི་རང་བཞིན་ཅན་གྱི་བདུད་རྩིའི་ཆུས་ལུས་གང༌། དྲི་མ་དག་ཆུའི་ལྷག་མ་
ཡར་ལྷུད་པ་ལས་རིགས་ཀྱི་བདག་པོས་དབུ་བརྒྱན་པར་བསམ། །སྤྱན་འདྲེན་གྱི་ཚེ། ཐུགས་
ཀའི་ས་བོན་ལས་འོད་ཟེར་འཕྲོས་པས་ཕྱོགས་བཅུའི་རྒྱལ་བ་ཞི་ཁྲོའི་ལྷ་ཚོགས་ཐམས་ཅད་ཀ་དག་
ཆོས་སྐུའི་ཀློང་ནས་ལྷུན་གྲུབ་གཟུགས་སྐུ་ཡི་དམ་དཀྱིལ་འཁོར་གྱི་ལྷ་ཚོགས་ཀྱི་རྣམ་པར་མདུན་གྱི་
ནམ་མཁར་སྤྱན་དྲངས་པར་བསམ། གཞན་ཡང་དུར་ཁྲོད་མེ་རི་འབར་བ། འོག་མིན་སྟུག་པོ་
བཀོད་པ། དག་པ་མཁའ་སྤྱོད། དུར་ཁྲོད་བརྒྱད་སོགས་རང་རང་གར་བཞུགས་ཀྱི་གནས་
ནས་གདུལ་བྱ་རྣམས་ལ་མཁྱེན་པས་གཟིགས། བརྩེ་བས་དགོངས། ཐུགས་རྗེས་ཆགས་པའི་
ཚུལ་གྱིས་རྫུ་འཕྲུལ་ཐོགས་པ་མེད་པའི་ངང་ནས་སྐད་ཅིག་གིས་བྱོན་པར་བསམ། དེའི་ཚེ་
ཕྱོགས་བཅུ་དུས་ བཞིའི་ རྒྱལ་བ་སྲས་བཅས་རྣམས་ཡི་ དམ་ ལྷའི་ རྣམ་པར་སྤྱན་འདྲེན་པ་མ་་་
གཏོགས། དཔེར་ན་རྟ་མགྲིན་ལྟ་བུའི་ཚེ་བཀའ་བརྒྱད་དང་ཕུར་པ་གསང་བདག་སོགས་ལོགས་
སུ་ལུས་པ་ལྟར་གཏན་ནས་བྱེད་མི་རུང༌། བཞུགས་གསོལ་གྱི་ཚེ། སྤྱན་དྲངས་པའི་ཡེ་ཤེས་པ་
རྣམས་དམ་ཚིག་པ་ལ་ཆུ་དང་འོ་མ་འདྲེས་པ་ལྟར་ཇི་སྲིད་དངོས་གྲུབ་དམ་པ་མ་ཐོབ་ཀྱི་བར་དུ་མི་
འབྲལ་བར་བརྟན་པར་བཞུགས་པར་བསམ། ཕྱག་འཚལ་བའི་ཚེ། འཕྲུལ་དགའི་ལྷའི་རྣམ་
འཕྲུལ་ལྟར་རང་གི་ཐུགས་ཀ་ནས་སྤྲོས་པའི་ལྷ་མོ་དང་འཁོར་རྣམས་ཀྱིས་གཙོ་བོ་ལ་ཕྱག་འཚལ་
བར་མོས། དམ་ཚིག་སེམས་དཔས་ཡེ་ཤེས་སེམས་དཔའ། ཡེ་ཤེས་སེམས་དཔས་དམ་ཚིག་
སེམས་དཔའ་ལ་ཕྱག་འཚལ་བར་བསམ། ཕྱི་མཆོད་ཀྱི་ཚེ། རང་གི་ཐུགས་ཀ་ནས་མཆོད་རྫས་
ཐོགས་ པའི་ ལྷ་ མོ་ རྣམས་ ཀྱིས་ དབང་ པོའི་ གནས་ རྣམས་ ལ་ ཕྱག་ མཚན་ གྱིས་ མཆོད་ ཅིང་།
—- 192



བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།
མཐར་ལྷ་མོ་ཉིད་ཀྱང་གནས་དེ་དང་དེར་ཐིམ་པར་མོས་པ་སྟེ། དྭངས་བསིལ་མངར་བའི་ཞལ་
སྐྱེམས་ཀྱི་མཆོད་ཡོན། ཕྱག་ཞབས་བསིལ་བྱེད་རྙོག་བྲལ་གྱི་ཞབས་བསིལ། ཐང་དང་ཆུ་ལས་
སྐྱེས་པ་རྣམ་པར་བཀྲ་བའི་མེ་ཏོག་དབུ། ལྷན་སྐྱེས་དང་སྦྱར་བ་ལས་བྱུང་བའི་དྲི་ཞིམ་གྱི་བདུག་
སྤོས་ཤངས། ནོར་བུ་དང་རྩི་མར་གྱི་མེ་སྒྲོན་སོགས་མར་མེ་སྤྱན། ཙན་དན་དང་གུར་ཀུམ་
སོགས་དྲི་ཆབ་བསིལ་ལྡན་ཐུགས་ཀ རོ་མཆོག་བཅུད་ལྡན་གྱི་ཞལ་ཟས་ལྗགས། སིལ་སྙན་ཏེ་
རོལ་མོའི་བྱེ་བྲག་འབུད་དཀྲོལ་བརྡུང་བྱ་རྒྱུད་ཅན་སོགས་སྒྲ་དབྱངས་སྣ་ཚོགས་པའི་སྙན་གྱི་
དབང་པོ་རྣམས་ལ་མཆོད་དོ། །ཡང་ལྷ་མོ་རྣམས་ཀྱིས་ཐོད་པའི་སྣོད་དུ་དགྲ་བགེགས་བསྒྲལ་བ་
ལས་བྱུང་བའི་སྙིང་ཁྲག་དྲོན་མོའི་མཆོད་ཡོན། དུག་ཆུས་སྦགས་པའི་ཞབས་བསིལ། མིག་རྣ་
བ་སྣ་ལྕེ་སྙིང་རྣམས་དྲོད་རླངས་འཁྲིགས་པའི་མེ་ཏོག དྲི་བཟང་དང་ཤ་ཚིལ་རྣམས་རོ་སོལ་གྱི་
མེར་བསྲེགས་པའི་དུད་པ་ཁམ་ནག་འཐུལ་བའི་བདུག་སྤོས། ཚིལ་ཆེན་ཞག་ཆེན་རོ་རས་དང་
སྐུ་ལས་མེ་ལྕེ་དམར་ནག་འབར་བའི་མར་མེ། ག་བུར་ཆང་དང་མཁྲིས་པ་ཁྲག་ཞག་སྦྱར་བའི་དྲི་
ཆབ། ཁྲག་ཞག་ཀླད་པའི་རྒྱ་མཚོ་དང་ཤ་རུས་རི་རབ་ལྟ་བུར་བསྐྱིལ་ཞིང་སྤུངས་པའི་ཞལ་ཟས།
དུང་ཆེན་རྐང་གླིང་རྫ་རྔ་རྔ་ཟླུམ་གསང་རྔ་ཅང་ཏེའུ་སོགས་རོལ་མོ་རྣམས་ངོ་བོ་བདེ་སྟོང་གི་ཡེ་
ཤེས་ལ་རྣམ་པ་དགྲ་བགེགས་ཀྱི་ཤ་ཁྲག་ལས་བྱུང་བའི་མཆོད་རྫས་རྣམས་བྱེད་ལས་དབང་པོའི་
སྤྱོད་ཡུལ་དུ་ཟག་མེད་ཀྱི་བདེ་བ་སྟེར་བར་ནུས་པའི་རང་བཞིན་དུ་འབུལ། གཞན་ཡང་བཀྲ་
ཤིས་ཀྱི་རྫས་རྟགས་བརྒྱད། རྒྱལ་སྲིད་བདུན། ཉེ་བའི་རིན་ཆེན་བདུན། གླིང་བཞི་རི་རབ་
དང་བཅས་པ། བདག་པོས་ཡོངས་སུ་བཟུང་བ་དང་མ་བཟུང་བའི་མཆོད་པ། སྔགས་དང་
ཏིང་ངེ་འཛིན་སྨོན་ལམ་གྱི་མཐུ་ལས་གྲུབ་པ་ཐམས་ཅད་བློས་བླངས་ཏེ་ཕུལ་བར་བསམ། སྨན་
མཆོད་ཀྱི་ཚེ། རྩ་བ་བརྒྱད་ལ་ཡན་ལག་སྟོང་སྦྱར་བའི་བདུད་རྩི་སྨན་གྱིས་བཀང་བའི་ཀ་པཱ་ལ་
ཡངས་ཤིང་རྒྱ་ཆེ་བ་ནས་བནྡྷ་ཐོགས་པའི་ལྷ་མོ་དཔག་ཏུ་མེད་པས་བདུད་རྩིའི་ཕུད་ཀྱིས་རྩ་བརྒྱུད་
བླ་མ་རྣམས་ལ་མཆོད་པར་བསམ། འདིའི་ཚེ་བླ་མ་རྣམས་རིགས་བདག་གི་ཐུགས་ཀའམ་
མདུན་གྱི་ནམ་མཁར་བཞུགས་པར་མོས་དགོས། བར་བས་ཡི་དམ་དཀྱིལ་འཁོར་གྱི་ལྷ་ཚོགས་
རྣམས་མཆོད། ཐ་མས་མཁའ་འགྲོ་ཆོས་སྐྱོང་གཞི་བདག་དང་བཅས་པ་མཆོད་ཅིང་མཉེས་པར་
བསམ། སླར་ཡང་བདུད་རྩི་ནན་ཏན་གྱི་མཆོད་པས། ལྷ་ཚོགས་རྣམས་ཀྱི་གནས་གསུམ་ལས་
བྱིན་རླབས་འོད་ཟེར་གྱི་རྣམ་པར་འཕྲོས། རང་གི་གནས་གསུམ་དུ་ཐིམ་པས་སྐུ་གསུང་ཐུགས་
ཀྱི་དངོས་གྲུབ་དམ་པ་ཐོབ་པར་བསམ། གཏོར་མཆོད་ཀྱི་ཚེ། གཏོར་མ་འདོད་དགུའི་ལོངས་
སྤྱོད་ཕུན་སུམ་ཚོགས་པ་རྒྱ་ཆེ་ཞིང་དཔངས་མཐོ་བ་ལས་གཟུགས་མ་དཀར་མོས་མེ་ལོང་ངོ་གཉིས་
པ་ལ་འཁོར་འདས་ཐམས་ཅད་འཆར་བ་སྤྱན་ལ་འབུལ་བ། སྒྲ་མ་སྔོན་མོས་པི་ཝང་བསྒྲེངས་པ་
-- 193 ཡ



E
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལས་འཁོར་འདས་ཀྱི་སྒྲ་སྙན་པ་ཐམས་ཅད་སྙན་ལ། དྲི་མ་སེར་མོས་དྲི་བཟང་གི་ཆུས་གང་བའི་
དུང་ཆོས་བསྣམས་པ་ལས་འཁོར་འདས་ཀྱི་དྲི་ངད་ལྡང་བ་ ཤངས་ལ། རོ་མ་དམར་མོས་རོ་
མཆོག་བརྒྱ་དང་ལྡན་པའི་ཞལ་ཟས་བསྣམས་པ་ལ་འཁོར་འདས་ཀྱི་ རོ་ བཅུད་བྲོ་བ་ལྗགས་ལ།
རེག་བྱ་མ་ལྗང་གུས་ཕྱག་གཉིས་འཁྱུད་པའི་ཚུལ་གྱིས་ལྷའི་རེག་བྱ་དང་གོས་རྒྱ་གྲམ་གྱིས་མཚན་པ་
བསྣམས་པས་འཁོར་འདས་ཀྱི་རྒྱན་དང་ རེག་འཇམ་ཐམས་ཅད་སྐུ་ལ། ཆོས་དབྱིངས་རྡོ་རྗེ་
མས་པོ་ཏིའམ་ཆོས་འབྱུང་བསྣམས་པས་འཁོར་འདས་ཀྱི་ཤེས་བྱ་ཐམས་ཅད་ཐུགས་ལ་དབུལ་
བར་བསམ། གཞན་ཡང་བླ་མ་རྣམས་ཀྱི་ལྗགས་འོད་ཟེར་གྱི་སྦུ་གུ། ཡི་དམ་རྣམས་ཀྱི་ལྗགས་
རྡོ་རྗེའི་སྦུ་གུ། མཁའ་འགྲོ་ཆོས་སྐྱོང་རྣམས་ཀྱི་ལྗགས་མཚོན་ཆའི་སྦུ་གུ་ཅན་གྱིས་གཏོར་མའི་
བཅུད་དྲངས་ཤིང་གསོལ་པས་ཚིམ་ཞིང་མཉེས་པར་བསམ། རཀྟའི་མཆོད་པའི་ཚེ། ཁམས་
གསུམ་གྱི་ཉོན་མོངས་དུག་ གསུམ་དང་དགྲ་བགེགས་ཀྱི་ལུས་ངག་ཡིད་གསུམ་དང༌། བདག་
གཞན་ཐམས་ཅད་ཀྱི་གཟུང་འཛིན་གྱི་རྩ་བ་མ་རིག་པའི་ངོ་བོ་ཁྲག་གི་རྒྱ་མཚོ་ཆེན་པོར་བསྒྱུར་
ནས་ ཕུལ་ བས་ སྡུག་བསྔལ་ གྱི་ རྩ་བ་དུག་ལྔ་འདོད་ཆགས་མ་རིག་པ་དང་བཅས་པ་ཆོས་སྐུའི་
དབྱིངས་སུ་སྟོང་པར་བསམ། སྦྱོར་མཆོད་ཀྱི་ཚེ། རང་གི་ཐུགས་ཀ་ནས་རང་རིགས་ཀྱི་རིག་
མ་མཛེས་ཤིང་ཡིད་དུ་འོང་བ་སྒེག་པའི་ཉམས་ཅན། ལུས་དང་ཁ་ནས་དྲི་ཞིམ་རྟག་ཏུ་འབྱུང་
ཞིང་ལུས་ཀྱི་ཆ་རེ་རེ་ནས་ཀྱང་འདོད་པའི་བདེ་བ་སྟེར་བར་བྱེད་པའི་ཡོན་ཏན་མ་ཚང་པ་མེད་པ་
གསང་བའི་པདྨ་སྟོན་པ་དཔག་ཏུ་མེད་པ་ཕུལ་བས། མཉམ་པར་རོལ་བས་རྗེས་ཆགས་དགའ་
བ་བཞིའི་ཡེ་ཤེས་སུ་ཤར་བའི་གཟུགས། ཆོས་ཉིད་ཀྱི་གླུ་སིད་དང་ཧ་ལ་སོགས་པའི་སྒྲ། ཚོར་
བ་བདེ་བ་ལས་འདས་པའི་འཛག་པ་དེའི་རྒྱུན་ལམ་ཁྱབ་པའི་ཚུལ་ཁྲིམས་ཀྱི་དྲི། ལྷན་ཅིག་སྐྱེས་
པའི་ཡེ་ཤེས་ལ་ཀུན་ནས་ཉམས་བདའ་བའི་རོ། ། དཔེ་དོན་འབྲེལ་བའི་ཆོས་ཉིད་ཀྱིས་འཁོར་
འདས་ཀུན་ལ་ཁྱབ་པའི་རེག་བྱ་སྟེ། ནང་གི་འདོད་ཡོན་བླ་ན་མེད་པས་མཉེས་པར་བསམ་པ་ནི་
གསང་མཆོད་དོ། ། འདིའི་ཚེ་ཡུམ་ཅད་རྣམས་ཀྱི་ཡུམ་ལ་ཐིམ་པ་དང༌། ཡུམ་རྐྱང་ལ་ཡབ་ཏུ་
བསྒྱུར་པའོ། ། སྒྲོལ་མཆོད་ཀྱི་ཚེ། ནང་གི་ཉོན་མོངས་རྟོག་ཚོགས་ཀྱི་རང་མདངས། དགྲ་
གདོན་གྱི་གཟུགས་སུ་ཤར་བ་ཐམས་ཅན་འགུག་འདྲེན་གྱི་ཕོ་ཉ་མང་པོས་བཀུགས་སྟེ་བསྒྲལ་བའི་
ཤ་ཁྲག་རྣམས་ཕུལ་བས་ཚོགས་གཉིས་སྐད་ཅིག་ལ་རྫོགས་པར་བསམ། ངོ་བོ་ཉིད་ཀྱི་མཆོད་
པའི་ཚེ། དེ་ལྟར་མཆོད་པའི་ཡུལ་དང༌། མཆོད་པར་བྱེད་པ་བདག་དང་། མཆོད་བྱའི་
རིམ་པ་རྣམས་གཉིས་སུ་མེད་པར་རོ་གཅིག་པའི་ངང་དུ་མཉམ་པར་འཇོག་པའོ། ། བསྟོད་པའི་
ཚེ་རང་གི་ཐུགས་ཀ་ནས་སྤྲོས་པའི་ལྷ་མོ་རྣམས་ཀྱིས་སྙན་པའི་དབྱངས་ཀྱིས་གཙོ་འཁོར་ཐམས་
ཅད་ཀྱི་སྐུའི་མཚན་དཔེ་དང་གསུང་དབྱངས་དྲུག་ཅུ། ཐུགས་ཇི་ལྟ་བ་དང་ཇི་སྙེད་པ་མཁྱེན་
– 194 –



to
7
ir
ང
as
ir
ir
ir
z
བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།
པའི་ཡེ་ཤེས། འབར་བའི་གར་དགུ། འཛད་པ་མེད་པའི་ཡོན་ཏན་ལྷུན་གྱིས་གྲུབ་པའི་འཕྲིན་
ལས་སོགས་ལ་བསྟོད་པར་བསམ། དེ་དང་ཆབས་ཅིག་འབྱུང་བ་ལྔའི་ཁམས་ནས་ཀྱང་བསྟོད་
དབྱངས་ཀྱི་སྒྲ་སྒྲོགས་པར་བསམ། མཐར་ལྷ་མོ་རྣམས་རང་ལ་བསྡུ། བཟླས་པ་བྱེད་ཚེ་ལྷ་
ཚོགས་རྣམས་ཀྱི་ཐུགས་ཀར་ཡེ་ཤེས་སེམས་དཔའ། དེའི་ཐུགས་ཀར་ཕྱག་མཚན་གྱི་ལྟེ་བར་ལྷ་
ཞི་བ་ལ་ཟླ་གདན་དང་དྲག་པོ་ལ་ཉི་གདན་གྱི་སྟེང་དུ་ཐུགས་སྲོག་གི་ས་བོན་གཡོ་འགུལ་མེད་པར་
གདན་ལ་ཁབ་བཙུགས་པ་ལྟར་འགྲེང་སྟབས་སུ་ཡོད་པ། ཡིག་ངོ་མདུན་དུ་བསྟན་པ་ཧཱུྃ་ལྟ་བུ་ལ་
ཞབས་ཀྱུའི་གུག་ཕྱོགས་མདུན་དུ་བསྟན་པ། ཕོ་རྒྱུད་ལ་མདུན་ནས་བརྩམས་ཏེ་ཡིག་ངོ་ཕྱིར་
བསྟན་གྱི་གཡོན་ཕྱོགས་སུ་རིམ་པ་ལྟར་བཀོད་དེ་སྔགས་མཇུག་གཡས་ནས་རྫོགས་པ། མོ་རྒྱུད་
ལ་མདུན་ནས་བརྩམས་ཏེ་ཡིག་ངོ་ནང་བསྟན་གྱིས་གཡས་སུ་བཀོད་དེ་མཇུག་གཡོན་ནས་རྫོགས་
པར་བསམ། དེ་བཞིན་དུ་འཁོར་རྣམས་ལ་རང་རང་གི་ས་བོན་གྱི་མཐར་སྔགས་ཀྱིས་གོང་
བཞིན་བསྐོར་བར་བསམ། ཡི་གེ་རྣམས་ལྷའི་སྐུ་མདོག་དང་མཐུན་དེ་དག་རྣམས་ལས་སེམས་
མ་ཡེངས་པར་སྔགས་ཕྲེང་བཀླགས་པའི་ཚུལ་དུ། བཟླས་པའི་ཚེ་ཡིག་འབྲུ་རྣམས་ལས་དཔེར་
ན་ཨོཾ་ལས་ཨོཾ་བཛྲ་ལས་བཛྲ་ལྟ་བུའི་རང་སྒྲ་དི་རི་རི་གྲགས་པར་བསམ་པ་ལ་སེམས་གཏད་དེ་
བཟླས་པ་བྱ་བ་ནི་བསྙེན་པའི་དམིགས་པ་ཡིན་ནོ། ། དེ་ནས་སྔགས་ཕྲེང་དེ་དག་མི་འཁོར་བར་
སྔགས་ཕྲེང་ལས་བྱུང་བའི་འོད་ཟེར་ཁ་དོག་ལྔ་དང་ལྡན་པ་ཕོ་ལ་གཡས་དང་མོ་ལ་གཡོན་དུ་དྲག་
ཏུ་འཁོར་ནས་རིམ་གྱིས་སྔགས་ཕྲེང་རྣམས་དལ་བུས་འཁོར་དེ་ནས་ཇེ་མྱུར་ཇེ་མྱུར་དུ་སོང་བ་ལ་
སེམས་གཏད། དེ་ནས་སྔགས་ཕྲེང་རྣམས་ལས་འོད་ཟེར་སྣ་ཚོགས་ཕྱོགས་བཅུར་འཕྲོས་པས་སྣེ་
ལ་མཆོད་པའི་ལྷ་མོ་དཔག་ཏུ་མེད་པས་ཕྱོགས་བཅུའི་སངས་རྒྱས་བྱང་སེམས་རྒྱལ་བ་ཞི་ཁྲོ་ཐམས་
ཅད་ཀྱི་སྐུ་གསུང་ཐུགས་མཉེས་པའི་མཆོད་པས་མཆོད། སེམས་ཅན་ཐམས་ཅད་ཀྱི་སྒྲིབ་གཉིས་
བག་ཆགས་དང་བཅས་པ་ཐམས་ཅད་སྦྱངས། རྒྱལ་བའི་ཐུགས་རྗེ་བྱིན་རླབས་མཐུ་སྟོབས་ནུས་
པ། འགྲོ་བའི་ཚེ་བསོད་གཟི་བརྗིད་འབྱུང་བའི་དྭངས་བཅུད་དང་བཅས་པ་ཐམས་ཅད་འོད་
ཟེར་གྱི་རྣམ་པར་བསྡུས་ནས་སྔགས་ཕྲེང་ལ་ཐིམ་པར་བསམ་སྟེ་བཟླས་པ་བྱ་བ་ནི་ཉེ་བར་བསྙེན་
པའི་དམིགས་པའོ། ། དེ་བཞིན་དུ་འོད་ཟེར་འཕྲོས་པས་རྒྱ་བོད་ཀྱི་བླ་མ་དང་རིག་པ་འཛིན་པ་
དང་གྲུབ་པ་ཐོབ་པ་ཐམས་ཅད་དང༌། རང་གི་ཡི་དམ་གྱིས་གཙོ་བྱས་པའི་ཡི་དམ་ཐམས་ཅད་
དང༌། ཆོས་སྐྱོང་སྲུང་མ་ཐམས་ཅད་མཆོད། དེ་དག་ཐམས་ཅད་ཡི་དམ་གྱི་ལྷ་དེའི་སྐུར་གྱུར་
ནས་ཆར་བཞིན་བབས་ཏེ་རང་ལ་ཐིམ་པར་བསམ་སྟེ་བཟླས་པ་བྱས་ན་ལྷ་གཅིག་བསྒྲུབས་པས་
ཐམས་ཅད་འགྲུབ་པར་འགྱུར་རོ། ། ཡང་རང་གི་ཐུགས་ཀའི་སྔགས་ཕྲེང་ལས་འོད་ཟེར་འཕྲོས་
པས་སྣོད་ཀྱི་འཇིག་རྟེན་ཐམས་ཅད་ཡི་དམ་ལྷའི་ཞིང་དང་གཞལ་ཡས་ཁང་། བཅུད་ཀྱི་སེམས་
- 195 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ir
it
ཅན་ཐམས་ཅད་ཡི་དམ་ལྷའི་སྐུར་གྱུར་ཏེ་སྔགས་སྒྲ་བུང་བ་ཚང་ཞིག་པ་ལྟར་དི་རི་རི་གྲགས་པར་
བསམ་སྟེ་བཟླས་པ་བྱ་བ་ནི་སྒྲུབ་པའི་དམིགས་པ་ཡིན་ནོ། །འདི་ལྟར་དམིགས་པ་གསལ་ན་སྐད་
ཅིག་རེ་རེ་ལ་ཡང་དུང་ཕྱུར་མང་པོ་འགྲུབ་པར་འགྱུར་གསུངས། ཐུགས་ཀའི་སྔགས་ཕྲེང་ལས་
འོད་ཟེར་མཐིང་ག་དམར་པོ་དཀར་པོ་ལྗང་གུ་སེར་པོ་ལྔ་རིམ་པ་ལྟར་དམྱལ་བ། ཡི་དྭགས།
དུད་འགྲོ། ལྷ་མིན། ལྷ་མིའི་གནས་སུ་འཕྲོས་པས་དུག་ལྔ་དང་རང་རང་གི་སྡུག་བསྔལ་
ཐམས་ཅད་སྦྱངས། རིགས་ལྔའམ་ཡི་དམ་གྱི་ལྷ་དེ་ཉིད་རིགས་ལྔའི་སྐུར་གྱུར་ཏེ་སྔགས་སྒྲ་འུར་
འུར་སྒྲོགས་པར་བསམ་པ་ནི་སྒྲུབ་པ་ཆེན་པོའི་དམིགས་པའོ། ། དེ་ལྟར་བསྙེན་པ་དང་ཉེ་བསྙེན་
དང༌། སྒྲུབ་པ་དང་། སྒྲུབ་པ་ཆེན་པོའི་དམིགས་པ་བཞི་ནི་རབ་ཐུན་རེ་ལ་ཚང་དགོས་ཀྱང་
འབྲིང་ཉིན་རེ། ཐ་མ་སྒྲུབ་པ་མ་གྲོལ་ཚུན་ལ་རྫོགས་པར་བྱའོ། །དེ་ནས་ལས་སྦྱོར་གྱི་དམིགས་
པ་ནི། ཞག་གཅིག་གི་དབང་དུ་བྱས་ན་ཐོ་རངས་ནས་ཉི་དྲོས་ཀྱི་བར་ཁ་ ཤར་དུ་བལྟས་ཏེ་
ཐུགས་ཀའི་སྔགས་ཕྲེང་རྣམས་མུ་ཏིག་གི་ཕྲེང་བ་ལྟ་བུར་འཁོར་བ་ལས་འོད་ཟེར་དཀར་པོ་ཟླ་བའི་
འོད་ལྟར་འཕྲོས་པས་བདག་དང་བསྲུང་བྱ་ཀུན་གྱི་ནད་གདོན་དང་འགྲོ་བ་རྣམས་ཀྱི་སྡིག་སྒྲིབ་
ཉམས་ཆག་ཐམས་ཅད་མུན་པ་ལ་ཉི་མ་ཤར་བ་ལྟར་དག་པར་བསམ་ལ་ཞི་བའི་སྔགས་ཤམ་སྦྱར་
ལ་བཟླ། ཉི་དྲོས་ནས་ཉི་ཕྱེད་བར་ཁ་བྱང་དུ་བལྟས་ཏེ། སྔགས་ཕྲེང་རྣམས་གསེར་གྱི་ཕྲེང་བ་
ལྟར་འཁོར་བ་ལས་འོད་ཟེར་སེར་པོ་འཕྲོས་པས་བདག་དང་བསྲུང་བྱའི་ཚེ་བསོད་དབང་ཐང་
དང་འགྲོ་བ་ཀུན་གྱི་ཡོན་ཏན་དང་ཡེ་ཤེས་ཐམས་ཅད་རྒྱས་པར་བསམ་ལ། རྒྱས་པའི་སྔགས་
ཤམ་གདགས། ཕྱེད་ཡོལ་ནས་ཉིན་ནུབ་བར་ལ་ཁ་ནུབ་ཏུ་བལྟས་ཏེ་སྔགས་ཕྲེང་ལས་འོད་ཟེར་
དམར་པོ་གློག་ཞགས་ལྟར་འཕྲོས་པས་རྒྱལ་བའི་ཐུགས་རྗེ་བྱིན་རླབས་འགྲོ་བའི་ཚེ་བསོད་ལོངས་
སྤྱོད་འབྱུང་བའི་དྭངས་བཅུད་ཐམས་ཅད་སྐད་ཅིག་གིས་བསྡུས་པར་བསམ་ལ་དབང་གི་ཤམ་བུ་
གདགས། ཉི་ནུབ་ནས་སྲོད་ཀྱི་བར་ལ་ཁ་ལྷོར་བལྟས་ཏེ། སྔགས་ཕྲེང་ལས་འོད་ཟེར་མཐིང་
ནག་ཚ་ཞིང་རྩུབ་པ་འཕྲོས་པས་བདག་དང་བསྲུང་བྱ་རྣམས་ལ་གནོད་པའི་དགྲ་བགེགས་དང་
འགྲོ་བ་ཀུན་གྱི་བདུད་བཞི་ཉོན་མོངས་ཀྱི་ཚོགས་ཐམས་ཅད་བྱ་སྒྲོ་མེ་ལ་བསྲེགས་པ་ལྟར་བརླག་
པར་བསམ་ལ་དྲག་པོའི་ སྔགས་ ཤམ་གདགས་ཏེ་བཟླའོ། ། ཞི་ རྒྱས་ གཉིས་ལ་གཡས་དང་།
དབང་དྲག་གཉིས་ལ་གཡོན་དུ་འཁོར་བར་དམིགས་ཀྱང་ཆོག་གོ ། བསྙེན་སྒྲུབ་སྤྱི་ལ་འདིས་
འཐུས་ཤིང་གནད་ཤིན་ཏུ་ཆེ་བས་ཉམས་ལེན་ལ་འདྲིལ་བ་གལ་ཆེའོ། །
གསུམ་པ་རྗེས་ཀྱི་རིམ་པ་ལ་ཚོགས་མཆོད་བྱིན་རླབས་ཀྱི་ཚེ་རང་ཉིད་གཙོ་བོའི་ཐུགས་ཀ་
ནས་རཾ་ཡཾ་ཁཾ་གསུམ་འཕྲོས་པས། ཚོགས་རྫས་ཀྱི་དངོས་འཛིན་གྱི་དྲི་མ་རྣམས་ཡེ་ཤེས་ཀྱི་མེ་རླུང་
ཆུས་བསྲེག་གཏོར་བཀྲུས་ཏེ་སྟོང་པར་སྦྱངས། སྟོང་པའི་ངང་ལས་བྷན་དྷའི་སྣོད་སྟོང་གསུམ་
— 196 -
is z
ir



ir
ir
in
ir
ir
བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།
ལྟར་རྒྱ་ཆེ་བ་ཉི་རྡུལ་ལྟར་གྲངས་མང་བའི་ནང་དུ་ངོ་བོ་ཡེ་ཤེས་ཀྱི་བདུད་རྩི་ལ། རྣམ་པ་ཤ་ལྔ་
དང་བདུད་རྩི་ལྔའི་རང་བཞིན་གྱི་མཆོད་ཚོགས། རི་རབ་ལྟར་དཔངས་མཐོ་བ་རྒྱ་མཚོ་ལྟར་
གཏིང་ཟབ་པའི་སྟེང་དུ། ཨོཾ་ཨཱ༔ ཧཱུྃ། གསལ་བ་ལས་འོད་ཟེར་འཕྲོས་པས་ཡེ་ཤེས་ཀྱི་བདུད་
རྩི་དང༌། མཁའ་འགྲོའི་དངོས་གྲུབ་ཀྱི་བདུད་རྩི་དང་བཅས་པ་ཐམས་ཅད་བསྡུས་ནས་ཐིམ་
ཞིང་བྱིན་གྱིས་བརླབས་པར་བསམ། སྤྱན་འདྲེན་གྱི་ཚེ། ཕྱོགས་ བཅུའི་ཞིང་ནས་དཀྱིལ་
འཁོར་གྱི་ལྷས་གཙོ་བྱས་པའི་བླ་མ་ཡི་དམ་མཁའ་འགྲོ་ཆོས་སྐྱོང་དང་བཅས་པ་སྐད་ཅིག་གིས་བྱོན་
ནས་མདུན་གྱི་ནམ་མཁར་མགྲོན་སྟབས་ཀྱི་ཚུལ་དུ་བཞུགས་པར་བསམ་ལ། དང་པོ་མཆོད་
པའི་ཚེ་ཐུགས་ཀ་ནས་སྤྲོས་པའི་ལྷ་མོ་དཔག་ཏུ་མེད་པས་བྷནྡྷའི་སྣོད་དུ་ཕྱི་ནང་གསང་བའི་མཆོད་
པའི་རྣམ་ གྲངས་བསམ་གྱིས་མི་ཁྱབ་པས་མཆོད་པར་བསམ། ཁྱད་པར་མཛེས་ཤིང་སྒེག་ལ་
ཆགས་པའི་རྣམ་འགྱུར་གཡོ་བའི་རྡོ་རྗེ་ཕོ་ཉ་མོ་རྣམས་ཀྱི་ཞལ་ཆབ་ཀྱི་ཨརྒྱུ། གཡའ་ཆུའི་ཞབས་
བསིལ། ལང་ཚོའི་མེ་ཏོག ལུས་དང་ཁ་ནས་དྲི་ཞིམ་གྱི་བདུག་སྤོས། བདེ་དྲོད་ཀྱི་སྣང་
གསལ། ཆགས་ པའི་ རྡུལ་ རྒྱུན་ གྱི་དྲི་ཆབ། ལྗགས་ བཅུད་མངར་ བའི་ ཞལ་ཟས། སིད་
འཁུན་སྲུབ་པའི་སྒྲ་སྙན་སྒྲོགས་པའི་ལྷ་མོ་རྣམས་ཀྱིས་མཆོད་ཅིང་མཆོག་ཏུ་དགའ་བའི་མཆོད་
པས་མཉེས་པར་བསམ། གཞན་ཡང་གཟུགས་ཀྱི་རྡོ་རྗེ་མཛེས་འཛུམ་ཟུར་གྱིས་བལྟ་ཞིང་སྒེག་
པའི་འགྲོས་ཀྱིས་རྒྱལ་བ་རྣམས་ཀྱི་སྤྱན་དང་དེ་བཞིན་རིགས་ཀྱི་ལྷ་ཚོགས་མཆོད་ཅིང་མཉེས་བར་
བསམ། དེ་བཞིན་དུ་སྙན་འགྱུར་གྱི་ གླུས་སྙན་དང་རྡོ་རྗེ་རིགས། ལུས་དང་ཁ་ནས་འཐུལ་
བའི་དྲིས་ ཤངས་དང་རིན་ཆེན་རིགས། ལྗགས་དང་མ་མཆུའི་རོས་ལྗགས་དང་པདྨའི་རིགས།
འདེགས་བསྐྱོད་འཁྲིལ་སྦྱོར་གྱི་རེག་བྱས་སྐུ་དང་ལས་ཀྱི་རིགས་ཀྱི་ལྷ་ཚོགས་མཆོད་པར་བསམ།
བར་བ་བཤགས་པའི་ཚེ་དུས་གསུམ་དུ་བསགས་པའི་མི་དགེ་བའི་ལས་རྣམས་དང་། ཁྱད་པར་
རིག་འཛིན་སྔགས་ཀྱི་སྒོར་ཞུགས་ནས་བླ་མ་ལ་སྨོད་པ་སོགས་ཉམས་པ་བཅུ་རྩ་བ་སྐུ་གསུང་ཐུགས་
གསུམ། ཡན་ལག་ཉེར་ལྔ། གཞན་ཡང་དམ་ཚིག་ཉི་ ཤུ་རྩ་བརྒྱད་སྤྱིར་ས་མ་ཡ་འབུམ་སྡེ།
ཤེས་བཞིན་དུ་ཉམས་པ་བཅས་པའི་དམ་ཚིག མི་ཤེས་པའམ་ཁས་མ་བླངས་པ་རང་བཞིན་
གྱིས་ཉམས་པ། གཞན་དབང་དུ་སོང (བའི) ཟླས་སམ་གྲོགས་ཀྱིས་ཉམས་པ་ཤིན་ཏུ་ལྕི་བ་ཁྱད་
གསོད་ཀྱིས་ ཉམས་ པ་ སོགས། མདོར་ན་ཉེས་པའི་ལས་གང་བྱས་པ་ གནོང་འགྱོད་ ཀྱིས་མི་
འཆབ་བོ་ཞེས་པར་བཤད་ཀྱང་བཟང་པོར་འཆོས་པའམ་དྲང་བོར་མི་བརྗོད་པ་མ་ཡིན་པ། མི་
སྦེད་དོ་ཞེས་མ་སྦས་པ། གནོང་ངོ་ཞེས་རང་ཉིད་དམན་པར་བལྟ་བ། འགྱོད་དོ་ཞེས་སྔར་
བྱས་ལ་འགྱོད་པ། སླན་ཆད་སྡོམ་མོ་ཞེས་དམ་བཅའ་དྲག་པོ་སྙིང་ཐག་པ་ནས་བྱས་པས་དམ་
ཚིག་ཉམས་པ་སོར་ཆུད་དེ་ སྔགས་ཀྱི་སྣོད་རུང་དུ་བྱས་སོང་སྙམ་དུ་བསམ་ཞིང་། ལྷ་ཚོགས་
- 197 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྣམས་ ཀྱིས་ ཁྱོད་ཀྱི་ ཉམས་ ཆག་ ཐམས་ ཅད་ དག་ པ་ ཡིན་ ནོ་ ཞེས་ གནང་ བ་ བྱིན་ པར་ མོས།
བསྒྲལ་བའི་ཚེ། མདུན་དུ་འབྲུབ་ཁུང་གི་ནང་དུ་དགྲ་བགེགས་དངོས་སུ་གསལ་བ་ལ། རང་
གི་ཐུགས་ཀ་ནས་ཕོ་ཉ་སྙིང་རྗེའི་རང་གཟུགས་འཛིན་བྱེད་ལྕགས་ཀྱུ་མ། བྱམས་པའི་ རང་
གཟུགས་ འཆིང་ བྱེད་ ཞགས་ པ་ མ། དགའ་ བའི་ རང༌ གཟུགས་ སྡོམ་ བྱེད་ ལྕགས་ སྒྲོག་ མ།
བཏང་ སྙོམས་ རང་ གཟུགས་ རྨོངས་ བྱེད་ དྲིལ་ བུ་ མ་ དང༌ བཞིས་ དབང་ མེད་ དུ་ བཀུགས་ ཏེ།
གཏན་གྱི་བདེ་བ་ལ་བར་དུ་གཅོད་ཅིང་། གནས་སྐབས་ཀྱི་སྡོང་གྲོགས་བྱེད་པའི་ལྷ་དང་ཕྲལ་ཏེ་
སྐྱབས་མེད་དུ་གནས་པ་ལ། འབར་བའི་ཕུར་བུས་བཏབ་པས་དུག་ལྔའི་བག་ཆགས་སྦྱངས།
ཚེ་རྟེན་རང་ལ་ཐིམ། རྣམ་ཤེས་ཨ་དཀར་པོའི་རྣམ་པར་དཔལ་ཆེན་པོའི་ཐུགས་ཀར་དྲངས་ཏེ་
ཀ་ དག་ གདོད་མའི་དབྱིངས་ སུ་ སངས་ རྒྱས་ པར་ བསམ། དེ་ནས་ སྙིགས་ མའི་ ཕོན་ པོ་ལས་
མཁན་རྣམས་ཀྱིས་དུམ་བུར་གཏུབས་ཏེ་ངོ་བོ་ཡེ་ཤེས་ཀྱི་བདུད་རྩི་ལ་རྣམ་པ་དགྲ་བགེགས་ཀྱི་ཤ་
ཁྲག་གིས་སྟོང་གསུམ་གང་བའི་ཚོགས་ཐམས་ཅད། དཔལ་ཆེན་རྔམས་པའི་ཞལ་དུ་བསྟབ་ཅིང་
ཁ་རྗེ་དབང་ཐང་དང་བཅས་པ་རོལ་བར་བསམ། གཞན་ཡང་མཁའ་འགྲོ་ཆོས་སྐྱོང་དམ་ཅན་
རྒྱ་མཚོའི་ཚོགས་ དང་ བཅས་ པས་ ཧབ་སྒྲ་དི་རི་རི་ལྷག་མེད་དུ་རོལ་ཞིང་ དགྱེས་ པར་ བསམ།
ཚོགས་ལ་རོལ་བའི་ཚེ། ནང་གི་སྦྱིན་སྲེག་གི་ཚུལ་དུ་ལྷ་ཚོགས་རྣམས་རང་ལུས་ཀྱི་ཆ་ཐམས་ཅད་
ན་གསལ་བ་ལ་ཕུལ་བས། ལྟེ་བའི་གཏུམ་མོའི་མེ་དྲོད་གྱེན་དུ་འབར། སྤྱི་བོའི་ཧཾ་ཡིག་ལས་
བདུད་རྩིའི་རྒྱུན་དགའ་བཞིའི་འགྲོས་ཀྱིས་བབས་པས་བདེ་སྟོང་གི་མཆོད་པས་མཉེས་པར་བསམ།
ལྷག་མ་བྱིན་གྱིས་བརླབ་པའི་ཚེ། རང་གི་ཡ་རྐན་ཟླ་བ། མ་རྐན་ཉི་མ། ལྕེ་པདྨ་འདབ་མ་
བཞི་བའི་ལྟེ་བར་རྟ་མགྲིན་དང༌། ལག་པ་མཁའ་དབྱིངས་ཀྱི་ཕྱག་རྒྱ་བཅས་པ་ཡུམ་དུ་གསལ་བ་
མཉམ་པར་སྦྱོར་བའི་བྱང་སེམས་སྤྲོས་པར་བསམ་ལ། ཁ་ཕྲུ་ལན་གསུམ་བཏབ་པས། དང་
པོས་ལྷག་མའི་ཉེས་སྐྱོན་སྦྱངས། གཉིས་པས་ངོ་བོ་ཡེ་ཤེས་ཀྱི་བདུད་རྩི་ལ་རྣམ་པ་དགྲ་བགེགས་
ཀྱི་ཤ་ཁྲག་འདོད་ཡོན་གྱི་ལོངས་སྤྱོད་བསམ་གྱིས་མི་ཁྱབ་པར་བསམ། གསུམ་པའི་ཚེ་ཁ་ཕུའི་
འོད་ཟེར་གྱི་སྣེར་རྟ་མགྲིན་ གྲངས་མེད་ པ་འཕྲོས་ པས། ལྷག་མགྲོན་རྣམས་དབང་མེད་དུ་
བཀུགས་པར་བསམ་ལ། དཀྱིལ་འཁོར་ཆེན་པོའི་ཕྱི་ཉུལ་ཞིང་དམ་ཚིག་གི་རྗེས་གཅོད་པ། ཡེ་
ཤེས་དང་ལས་ལ་གྲུབ་པའི་དཔའ་བོ་མཁའ་འགྲོ་ཤུགས་འགྲོ་གིང་དང་ལིངྒ་དུར་ཁྲོད་ཀྱི་བདག་པོ་
འབར་མ་བཀའ་སྐྱོང་ཕོ་ཉའི་ཚོགས་ཐམས་ཅད་ལ་ཕུལ་བས། སྒྲུབ་པའི་འགལ་རྐྱེན་ཞི་ཞིང་
མཐུན་རྐྱེན་ཐམས་ཅད་བསྒྲུབ་པར་བསམ། བསྐུལ་བའི་ཚེ། བླ་མ་ཡི་དམ་མཁའ་འགྲོ་རྣམས་
ཀྱིས་འགྲོ་བ་རྣམས་དཔག་ ཏུ་མེད་པའི་ཕྲིན་ལས་ཀྱིས་སྒྲོལ་བར་དམ་བཅས་པ་གང་ཡིན་པ་དེ།
བདག་གིས་གནད་ནས་བསྐུལ་བ་ཡིན་པས་སྐད་ཅིག་ཀྱང་མ་གཡེལ་བར་ཞི་རྒྱས་དབང་དྲག་གི་
- 198 -



བུམ་དབང་དང་འབྲེལ་བའི་བསྐྱེད་རིམ་མ་ཧཱ་ཡོ་གའི་ཁྲིད་ཡིག་དག་པ་རབ་འབྱམས་བཞུགས།
འཕྲིན་ལས་སྣ་ཚོགས་ཀྱིས་འཁོར་བའི་རྒྱ་མཚོ་ཆེན་པོ་མྱུར་དུ་སྟོངས་ཤིང་། ཆོས་ཉིད་གདོད་
མའི་གཞི་ལ་འགོད་པར་མཛད་དུ་གསོལ་སྙམ་དུ་བསམ། ཆད་ཐོའི་ཚེ། འོག་མིན་ཆོས་ཀྱི་
དབྱིངས་དང༌། དུར་ཁྲོད་བརྒྱད་ སོགས་ སྦས་པའི་ གནས་ཆེན་རྣམས་ སུ་ ཀུན་ཏུ་བཟང་པོ།
དཔལ་ཆེན་པོ། པདྨ་ཐོད་ཕྲེང་སོགས་རྩ་རྒྱུད་ཀྱི་བླ་མ་རྣམས་ཀྱི་སྤྱན་སྔར་གསང་སྔགས་ཀྱི་
བསྟན་པ་གཉན་པོ་དང་། མིང་ཙམ་འཛིན་པའི་སྐྱེས་བུ་ཡན་ཆད་བུ་བཞིན་སྐྱོང་བར་ཁས་
བླངས་ཤིང་དམ་བཅས་པའི་སྲུང་མ་གཉན་པོ་རྣམས་ཀྱིས་དམ་རྫས་ཀྱི་གཏོར་མ་རྒྱ་ཆེན་པོ་འདི་
བཞེས་ལ། རྣལ་འབྱོར་པ་བདག་གིས་ཅི་བཅོལ་བའི་ལས་རྣམས་སྔོན་ཆད་བོར་བ་ཇི་ལྟ་བ་
བཞིན་དུ་སྒྲུབ་པའི་འཕྲིན་ལས་བཅོལ་བས་ཁས་བླངས་པར་བསམ། ཟོར་དུ་འཕེན་པའི་ཚེ།
གཏོར་མ་སླར་ཡང་ནད་མཚོན་དུག་གི་རང་བཞིན་དུ་བསྒྱུར་ནས་དགྲ་བགེགས་ཀྱི་སྟེང་དུ་རྡོ་རྗེ་
བྲག་རི་ཉིལ་བ་ལྟར་འུར་སྒྲ་དང་བཅས་ཏེ་འཕངས་པས་སྣང་སྲིད་ལྷ་འདྲེའི་ཟ་ཁ་ཟུག་པར་བསམ།
བསྟན་མའི་ཚེ། རང་གི་ཐུགས་སྲོག་ལས་འོད་ཟེར་འཕྲོས་པས་ཨོ་རྒྱན་ཆེན་པོས་དམ་་་་
བཏགས་ཤིང༌། གསང་སྔགས་ཀྱི་བསྟན་པ་བསྲུང་ཞིང་རྣལ་འབྱོར་པའི་གཞི་ལམ་བྱེས་གསུམ་
དུ་འཕྲིན་ལས་སྒྲུབ་ཅིང༌། བར་ཆད་སེལ་བའི་མ་སྲུང་བསྟན་མ་བཅུ་གཉིས་འཁོར་འབུམ་ཕྲག་
ཡངས་པའི་མཁའ་འགྲོ་དང་བཅས་པ་སྐད་ཅིག་གིས་བྱོན་པ་ལ་དམ་རྫས་ཀྱི་མཆོད་གཏོར་ཕུལ་
བས་མཉེས་ཤིང་ཚིམ་ནས་རྒྱལ་ཁམས་བདེ་ཞིང་ཆར་ཆུ་དུས་སུ་བབས་པ། ལོ་ཕྱུགས་རྟག་ཏུ་
ལེགས་པ་རྣལ་འབྱོར་པའི་རྩ་རླུང་འཕེལ་བའི་སྡོང་གྲོགས་མཛད་པར་བསམ། བྲོ་བརྡུང་བའི་
ཚེ། གཏོར་གཞོང་རི་རབ་དུ་གསལ་བའི་འོག་གི་འབྲུབ་ཁུང་དུ་དམ་སྲི་རྣམས་བཀུགས་པའི་
སྟེང་དུ། དཀྱིལ་འཁོར་གྱི་ལྷ་ཚོགས་རྣམས་ཀྱིས་བྲོ་འཁྲབ་པ་ཙམ་གྱིས་བསྐལ་པའི་བར་དུ་མི་
ཐར་བའི་རྒྱས་བཏབ་པར་བསམ། དངོས་གྲུབ་ལེན་པའི་ཚེ། དཀྱིལ་འཁོར་གྱི་ལྷ་ཚོགས་
རྣམས་ཀྱི་གནས་ལྔ་ལས། སྐུ་གསུང་ཐུགས་ཡོན་ཏན་འཕྲིན་ལས་ཀྱི་བྱིན་རླབས་དངོས་གྲུབ་
ཐམས་ཅད་འོད་ཟེར་གྱི་རྣམ་པར་རང་ལ་ཐིམ་པས་ལས་ཉོན་སྡིག་སྒྲིབ་བག་ཆགས་དང་བཅས་པ་
སྦྱངས། དབང་བཞི་ཐོབ། ཡི་དམ་གྱི་ལྷ་དངོས་དང་ཁྱད་པར་མེད་པའི་མཆོག་གི་དངོས་གྲུབ་
སྐུ་བཞི་མངོན་དུ་བྱས་སོང་སྙམ་དུ་བསམ། མཆོད་བསྟོད་ཀྱི་ཚེ། ཕྱི་ནང་གསང་བའི་མཆོད་
པས་མཆོད་ཅིང་སྐུ་གསུང་ཐུགས་ཡོན་ཏན་འཕྲིན་ལས་ལ་བསྟོད་པར་བསམ། བཟོད་གསོལ་གྱི་
ཚེ། ཐོག་མེད་ནས་བསགས་པའི་སྡིག་ལྟུང་སྤྱི་དང༌། ཁྱད་པར་ཆོ་ག་ལྷག་ཆད་དུ་གྱུར་པ་དང་
སྔགས་མ་དག་པ་དང་ཏིང་འཛིན་མི་གསལ་བ། མཆོད་པའི་དངོས་པོ་ཆུང་ཞིང་ངན་པ་ཐམས་
ཅད་སྙིང་ནས་བཤགས་པ་ཡིན་པས། ཚེ་འདིའི་རྐྱེན་དང་ཡུན་གྱི་སྒྲིབ་པར་མི་འགྱུར་བར་
ཚངས་པ་མཆོག་གི་དངོས་གྲུབ་མ་ལུས་པ་བསྩལ་དུ་གསོལ་སྙམ་དུ་བསམ། བསྡུ་རིམ་གྱི་ཚེ།
– 199 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྣོད་བཅུད་ཐམས་ཅད་གཞལ་ཡས་ཁང་དང་འཁོར་ལ་ཐིམ། འཁོར་གཙོ་བོ། གཙོ་བོ་ཡེ་ཤེས་
སེམས་དཔའ། དེ་ཏིང་ངེ་འཛིན་སེམས་དཔའ། ཏིང་ངེ་འཛིན་སེམས་དཔའ་ཞབས་ནས་
རིམ་པ་བཞིན་ཇེ་ཕྲ་ཇེ་ཕྲར་གྱུར་ཏེ་དམིགས་མེད་ཀ་དག་སྟོང་པ་ཉིད་ཀྱི་ངང་ལ་ཅི་གནས་སུ་
མཉམ་པར་འཇོག་གོ ། སླར་ཡང་ཡི་དམ་ཞལ་གཅིག་ཕྱག་གཉིས་ཀྱི་སྐུར་བཞེངས་ནས་བསྔོ་
སྨོན་སོགས་རྗེས་ཆོག་དང་སྤྱོད་ལམ་ལ་འཇུག བསྔོ་སྨོན་གྱི་ཚེ། བདག་གཞན་སྐྱེ་འཕགས་
རྣམས་ཀྱིས་དུས་གསུམ་དུ་བསགས་པའི་དགེ་ཚོགས་སྤྱི་དང༌། ཁྱད་པར་གསང་སྔགས་ཀྱི་ལྷ་
ཁྱད་པར་ཅན་འདི་བསྙེན་ཅིང་བསྒྲུབས་པའི་དགེ་བའི་རྩ་བ་འདི་དག་སེམས་ཅན་ཐམས་ཅད་ཡི་
དམ་ལྷའི་གོ་འཕང་དམ་པ་ཐོབ་པའི་རྒྱུར་གྱུར་ཅིག་སྙམ་པ་དང་དམིགས་མེད་ཀྱི་ལྟ་བས་རྒྱས་
གདབ། བདག་གཞན་འགྲོ་བ་སེམས་ཅན་ཐམས་ཅད་ཚེ་རབས་ཀུན་ཏུ་གསང་སྔགས་ཟབ་མོ་
དང་མི་འབྲལ་ཞིང་། བསྐྱེད་རྫོགས་ཀྱི་རིམ་པ་ཚུལ་བཞིན་དུ་ཉམས་སུ་བླངས་ནས་ཟུང་འཇུག་
རྡོ་རྗེ་འཆང་ གི་ སྐུར་འཚང་རྒྱ་བར་ གྱུར་ ཅིག་སྙམ་དུ་སྨོན་ལམ་ གདབས། བཀྲ་ཤིས་ཀྱི་ཚེ།
ནམ་མཁའི་ཁྱོན་ཐམས་ཅད་ཏིལ་གྱི་གང་བུ་ཁ་ཕྱེ་བ་ལྟར། རྩ་བ་གསུམ་གྱི་ལྷ་ཚོགས་རྣམས་ཀྱིས་
གང་བས། ལ་ལས་བྱིན་རླབས་དང་དངོས་གྲུབ་མེ་ཏོག་གི་ཆར་གྱི་རྣམ་པར་འབེབས། ལ་
ལས་བཀྲ་ཤིས་ཀྱི་གླུ་ལེན། ལ་ལས་གདུགས་དང་རྒྱལ་མཚན་བསྒྲེངས་ཤིང་རོལ་མོ་སྣ་ཚོགས་
པའི་ སྒྲ་དབྱངས་སྒྲོགས་བཞིན་ཤིས་པ་བརྗོད་ པར་ བསམ། མདུན་བསྐྱེད་དང་ གཏོར་ཟློག་
སོགས་ལས་བྱང་གཅིག་གིས་ལྷན་དུ་རྟེན་དང་བརྟེན་པར་བཅས་པ་བསྐྱེད་ནས་དམིགས་པའི་
འཕྲོ་འདུ་སྣ་ཚོགས་སུ་བསྒྱུར་དགོས། བསྐྱེད་རིམ་གྱི་ཁྲིད་འདི་ཉིད་བླ་མེད་ཀྱི་ཡི་དམ་རྟ་ཕག་
བཀའ་ བརྒྱད་གུར་དྲག་རྟ་མགྲིན་གསང་བདག་ཕུར་པ་ གསང་ ཡེ་ སོགས་ སུ་བསྒྱུར་ཆོག་ ཅིང་།
སྔགས་དོན་དག་པ་ལག་ལེན་ལུང་འདྲེན་སོགས་སྤྲོས་པ་ཐམས་ཅད་དོར་ཏེ་དམིགས་རིམ་གཅིག་
པུ་གསལ་བར་བསྟན་པ་ཡིན་པས་འདི་ཙམ་ཞིག་རྒྱུད་དང་འདྲེས་ངེས་མ་བྱས་པར་བསྙེན་སྒྲུབ་ལ་
འབད་པ་རྣམས་ནི་རང་མགོ་རང་གིས་བསྐོར་བ་ཁོ་ན་ཡིན་པས། སྔགས་པ་བ་རྣམས་ཀྱིས་
དགོངས་འཚལ་ལགས། །
སྨྲས་པ། ཀ་དག་ཡེ་ཤེས་དོན་དམ་བདེན་པའི་གཤིས། ། མ་དག་ཐ་མལ་འཆིང་བས་
ཡོངས་བསྒྲིབས་པ། ། ཡང་དག་ཐབས་མཁས་འཕྲུལ་གྱིས་སྦྱོང་བའི་གནད། །ཧེ་ཧེ་དོན་ཆུང་
ཉི་ཚེར་མ་གོལ་བར། །མཚན་ལྡན་བླ་མའི་ཞབས་རྡུལ་བསྟེན་མཛོད་ལ། །རྒྱུད་དང་བསྲེ་བའི་
ཐབས་ལ་འབད་པ་གཅེས། །
ཞེས་པ་འདི་ནི་སློབ་བུ་པདྨ་རྣམ་རྒྱལ་དང་ཐེག་མཆོག་བསྟན་འཛིན་སོགས་ཀྱིས་མཎྜལ་དང་བཅས་ཏེ་
ཡང་ཡང་བསྐུལ་ངོར། ཆོས་དབྱིངས་སྟོབས་ལྡན་རྡོ་རྗེས་རང་ལོ་ཉེར་དྲུག་གི་སྟེང་དབང་ཆེན་སྤྲེལ་གྱི་ལོར་ཀླུ་
ཕུག་པདྨ་འོད་ནས་སྦྱར་བའི་ཡི་གེ་བ་ནི་བསྐུལ་བ་པོ་ཉིད་དོ། །
ཡ 200 -



འཕོ་བའི་ཁྲིད་ཡིག་མི་འགྱུར་གནད་ཀྱི་གཟེར་ཐེབས་བཞུགས།
༄༅། །འོད་གསལ་རྫོགས་པ་ཆེན་པོ་ལས།
འཕོ་བའི་ཁྲིད་ཡིག་མི་འགྱུར་གནད་ཀྱི་གཟེར་ཐེབས་བཞུགས་སོ། །
༄༅། ། བླ་མ་དང་མགོན་པོ་འོད་དཔག་མེད་དབྱེར་མ་མཆིས་པའི་ཞབས་ལ་གུས་པས་
ཕྱག་འཚལ་ལོ། ། འདིར་འོད་གསལ་རྫོགས་པ་ཆེན་པོའི་སྔགས་ཀྱི་སྐོར་ལས་གསང་དབང་དང་
འབྲེལ་བའི་ཉམས་ལེན་འཕོ་བའི་རིམ་པ་ལ། རང་ཅག་རྣམས་ཀྱི་ཆུ་བུར་ལྟ་བུའི་ལུས་འདི་ནམ་
འདོར་ཆ་མེད་གློ་བུར་དུ་འཆི་དགོས་པ་བྱུང་ན། དག་པའི་ཞིང་དུ་བཙན་ཐབས་སུ་འཕོ་བའི་
གནད་འདི་ཤིན་ཏུ་གལ་ཆེ་སྟེ། རྡོ་རྗེ་གདན་བཞི་ལས། བུ་ག་དགུ་ཡི་སྟེང་ཕྱོགས་ནས། །
འཕྲལ་དུ་ཡིད་ཀྱིས་འཕོ་བྱེད་ན། ། ཉིན་བཞིན་བྲམ་ཟེ་གསོད་པ་དང་། ། མཚམས་མེད་ལྔ་བོ་
བྱེད་པ་དང༌། །ཆོམ་རྐུན་ལས་ཀྱིས་ལོངས་སྤྱོད་པ། །འདི་ཡི་ལམ་གྱིས་གྲོལ་འགྱུར་ཏེ། །སྡིག་
པས་གོས་པར་མི་འགྱུར་རོ། །ཞེས་གསུངས་པས། ཚེགས་ཆུང་ཞིང་གནད་ཟབ་པའི་མན་ངག་
འདི་ཉམས་སུ་ལེན་པ་ལ་དབང་ཐོབ་ཅིང་དམ་ཚིག་དང་ལྡན་པའི་རྣལ་འབྱོར་པས། དབེན་
པར་བདེ་བའི་མལ་དུ་ལུས་རྣམ་སྣང་གི་ཆོས་བདུན་དང་ལྡན་པའི་སྒོ་ནས། རླུང་རོ་དགུ་ཕྲུགས་
སུ་དབྱུང་ཞིང་ནད་ཐམས་ཅད་རྣག་ཁྲག་ཆུ་སེར། གདོན་ཐམས་ཅད་སྦལ་སྦྲུལ་སྡོམ་སྡིག་གི་
རྣམ་པ་དང༌། སྡིག་སྒྲིབ་ཐམས་ཅད་དུད་ཁུ་དང་སོལ་ཁུའི་རྣམ་པར་བ་སྤུའི་བུ་ག་ཐམས་ཅད་
ནས་ནག་ཉིལ་གྱིས་ཐོན་ པར་བསམ་ལ་རླུང་དྲག་ཏུ་འབུད། དེ་ནས་སྐྱབས་སེམས་བྱ་བ་ནི།
བདག་དང་འགྲོ་རྣམས་བྱང་ཆུབ་སྙིང་པོའི་བར། །སྐྱབས་གནས་དཀོན་མཆོག་གསུམ་ལ་སྐྱབས་
སུ་མཆི། ། མར་གྱུར་སེམས་ཅན་སངས་རྒྱས་གོ་འཕང་ལ། །འགོད་ཕྱིར་སྨོན་འཇུག་བྱང་ཆུབ་
སེམས་མཆོག་བསྐྱེད། ། ལན་གསུམ་རྒྱུད་དང་འདྲེས་ངེས་སུ་བྱས་ནས། རང་འདུག་པའི་ས་
ཕྱོགས་འདི་ཡང་ཐ་མལ་བ་འདི་ལྟ་བུ་མ་ཡིན་པར་བདེ་བ་ཅན་གྱི་ཞིང་ཁམས་ཚད་དང་མཚན་
ཉིད་ཐམས་ཅད་ཡོངས་སུ་རྫོགས་པའི་དབུས་སུ། རང་ཡང་ཐ་མལ་བ་འདི་ལྟ་བུ་མ་ཡིན་པར་ཡི་
དམ་རྟ་ཕག་ཡབ་ཡུམ་གྱི་སྐུ་སྣང་ལ་རང་བཞིན་མེད་པ་མེ་ལོང་ནང་གི་གཟུགས་བརྙན་ལྟ་བུ།
ཞལ་གཅིག་ཕྱག་གཉིས་པ་གཡས་རྡོ་རྗེ་དང་ཐོ་བ། གཡོན་ཐོད་པ་དང་ཕུར་བུ་འཛིན་པ་སྐུ་
མདོག་དམར་ལ་སྔོ་མདངས་ཆགས་པ། ཡུམ་སྔོ་ལ་དམར་མདངས་ཆགས་པའི་གཡས་ཤེལ་བུམ་
དང་གཡོན་གཏེར་སྒྲོམ་འཛིན་པས་འཁྱུད་པ། དེ་ལྟར་དུ་གསལ་བའི་སྐུའི་དབུས་སུ་ཁང་སྟོང་
201 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གི་ཀ་བའི་ཚུལ་དུ། རྩ་དབུ་མ་མདའ་སྨྱུག་ཙམ་ཡར་སྣ་སྤྱི་བོའི་ཚངས་བུག་ཏུ་བུག་པ་ཧ་རེ་ཡོད་
པ། མར་སྣ་ལྟེ་འོག་སོར་བཞིའི་ཐད་དུ་ཕུགས་དང་བྲལ་བ། སྙིང་གའི་ཐད་ཀྱི་དབུ་མའི་ནང་
དུ་རླུང་གི་དཀྱིལ་འཁོར་སྔོན་པོ་རྒྱ་གྲམ་གྱི་ཚུལ་དུ་གཡས་སུ་འཁོར་བའི་སྟེང་དུ། རང་གི་རྣམ་
པར་ཤེས་པའི་ངོ་བོ་ཧི༔ ཡིག་དམར་པོ་རིང་ཆ་ཚེག་དྲག་དང་བཅས་པར་བསམ་ལ་ཅུང་ཞིག་
མཉམ་པར་བཞག་ནས། རང་གི་སྤྱི་བོར་འཇའ་ཚོན་སྣ་ལྔའི་གུར་ཕུབ་པ་ལྟ་བུའི་འོད་ཁྱིམ་གྱི་
དབུས་སུ་ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་ཆོས་སྐུ་སྣང་བ་མཐའ་ཡས་སྐུ་
མདོག་དམར་པོ་ཞལ་གཅིག་ཕྱག་གཉིས་མཉམ་བཞག་གི་ཕྱག་རྒྱའི་སྟེང་ན་ལྷུང་བཟེད་བདུད་
རྩིས་གང་བ་བསྣམས་པ། སྐུ་ལ་ཆོས་གོས་རྣམ་གསུམ་གསོལ་ནས་ཞབས་རྡོ་རྗེ་དཀྱིལ་ཀྲུང་གིས་
བཞུགས་པ། མཐའ་སྐོར་དུ་བརྒྱུད་པའི་བླ་མ་རྣམས་ཁྲོམ་ཚོགས་ སུ་ཁྲ་ཆེམ་ མེ་སྤྲིན་ཕུང་་་་
གཏིབས་པ་ལྟར་བཞུགས་པར་བསམ། ཡན་ལག་བདུན་པ་ནི། བླ་མ་ཡི་དམ་ལྷ་ཚོགས་
གཤེགས༔ ཉི་ཟླ་པདྨའི་ གདན་ལ་བཞུགས༔ ལུས་ངག་ཡིད་ གསུམ་ གུས་ ཕྱག་འཚལ༔
ཕྱི་ནང་གསང་བའི་མཆོད་པ་འབུལ༔ ཉམས་ཆག་སྡིག་སྒྲིབ་མཐོལ་ལོ་བཤགས། །གསང་
སྔགས་བསྒྲུབ་ལ་རྗེས་ཡི་རངས། །སྨིན་གྲོལ་ཆོས་འཁོར་བསྐོར་དུ་གསོལ། །མྱ་ངན་མི་འདའ་
གསོལ་བ་འདེབས། ། དགེ་བ་བྱང་ཆུབ་ཆེན་པོར་བསྔོ། ། ཐམས་ཅད་སངས་རྒྱས་མྱུར་ཐོབ་
ཤོག། བརྒྱུད་པའི་གསོལ་འདེབས་ནི། ཨེ་མ་ཧོ༔ ནུབ་ཕྱོགས་བདེ་བ་ཅན་གྱི་ཞིང་ཁམས་
སུ། །ཆོས་སྐུ་བཅོམ་ལྡན་འོད་དཔག་མེད་མགོན་ལ། ། གསོལ་བ་འདེབས་སོ་རྣམ་ཤེས་ཚངས་
བུག་ནས། །འཕོས་ཏེ་བདེ་བ་ཅན་དུ་སྐྱེ་བར་ཤོག །མཚན་ཙམ་ཐོས་པས་སྡུག་བསྔལ་མཐའ་
དག་ལས། ། སྐྱོབ་མཛད་ལོངས་སྐུ་ཚེ་དཔག་མེད་མགོན་ལ། །གསོལ་བ་འདེབས་སོ་རྣམ་ཤེས་
ཚངས་བུག་ནས། ། འཕོས་ཏེ་བདེ་བ་ཅན་དུ་སྐྱེ་བར་ཤོག ། མཐའ་ཡས་འགྲོ་བ་འདྲེན་པའི་
དེད་དཔོན་མཆོག ། སྤྲུལ་སྐུ་རིག་འཛིན་པདྨ་འབྱུང་གནས་ལ། ། གསོལ་བ་འདེབས་སོ་རྣམ་
ཤེས་ཚངས་བུག་ནས། ། འཕོས་ཏེ་བདེ་བ་ཅན་དུ་སྐྱེ་བར་ཤོག ། བོད་ཡུལ་སྐྱེ་དགུའི་མ་ཅིག་
མཁར་ཆེན་བཟའ། །རྒྱལ་བའི་ཡུམ་མཆོག་ཡེ་ཤེས་མཚོ་རྒྱལ་ལ། ། གསོལ་བ་འདེབས་སོ་རྣམ་
ཤེས་ཚངས་བུག་ནས། །འཕོས་ཏེ་བདེ་བ་ཅན་དུ་སྐྱེ་བར་ཤོག །སྣང་སྲིད་དྲེགས་པའི་སྲོག་ལ་
དབང་བསྒྱུར་བ། ། སློབ་དཔོན་རླངས་ཆེན་དཔལ་གྱི་སེང་གེ་ལ། །གསོལ་བ་འདེབས་སོ་རྣམ་
ཤེས་ཚངས་བུག་ནས། ། འཕོས་ཏེ་བདེ་བ་ཅན་དུ་སྐྱེ་བར་ཤོག ། ཟབ་གཏེར་གསང་བའི་སྒོ་
འཕར་འབྱེད་མཛད་པ། ། ཆོས་རྒྱལ་གཏེར་སྟོན་བདེ་ཆེན་རྒྱལ་པོ་ལ། །གསོལ་བ་འདེབས་སོ་
རྣམ་ཤེས་ཚངས་བུག་ནས། །འཕོས་ཏེ་བདེ་བ་ཅན་དུ་སྐྱེ་བར་ཤོག །ཟབ་མོའི་ལམ་གྱི་མཚན་
མ་མངོན་གྱུར་པ། །གཏེར་ཆེན་དངོས་སློབ་ཨོ་རྒྱན་བསྟན་འཛིན་ལ། ། གསོལ་བ་འདེབས་སོ་
-- 202 -



འཕོ་བའི་ཁྲིད་ཡིག་མི་འགྱུར་གནད་ཀྱི་གཟེར་ཐེབས་བཞུགས།
རྣམ་ཤེས་ཚངས་བུག་ནས། ། འཕོས་ཏེ་བདེ་བ་ཅན་དུ་སྐྱེ་བར་ཤོག ། འཁྲུལ་མེད་གཏེར་ཆོས་
གདམས་པའི་བདག་པོ་རུ། ། བཀའ་བབས་ལུང་ཟིན་ཆོས་ཀྱི་རྒྱལ་པོ་ལ། །གསོལ་བ་འདེབས་
སོ་རྣམ་ཤེས་ཚངས་བུག་ནས། ། འཕོས་ཏེ་བདེ་བ་ཅན་དུ་སྐྱེ་བར་ཤོག ། ཐེག་མཆོག་བསྟན་
པའི་མངའ་བདག་འཁོར་ལོའི་མགོན། །གྲུབ་པའི་དབང་ཕྱུག་པདྨ་རང་གྲོལ་ལ། །གསོལ་བ་
འདེབས་སོ་རྣམ་ཤེས་ཚངས་བུག་ནས། ། འཕོས་ཏེ་བདེ་བ་ཅན་དུ་སྐྱེ་བར་ཤོག ། རིས་མེད་
བསྟན་ལ་འདུན་པའི་རྣལ་འབྱོར་པ། ། རིག་འཛིན་ཆོས་དབྱིངས་སྟོབས་ལྡན་རྡོ་རྗེ་ལ། །
གསོལ་བ་འདེབས་སོ་རྣམ་ཤེས་ཚངས་བུག་ནས། ། འཕོས་ཏེ་བདེ་བ་ཅན་དུ་སྐྱེ་བར་ཤོག །
སྐྱབས་གནས་མ་ལུས་འདུས་པའི་ངོ་བོ་ཉིད། ། བཀའ་དྲིན་མཉམ་མེད་རྩ་བའི་བླ་མ་ལ། །
གསོལ་བ་འདེབས་སོ་རྣམ་ཤེས་ཚངས་བུག་ནས། །འཕོས་ཏེ་བདེ་བ་ཅན་དུ་སྐྱེ་བར་ཤོག །དེ་
ལྟར་སྙིང་ནས་གསོལ་བ་བཏབ་པའི་མཐུས། ། འདི་ནས་ཕ་རོལ་ཉིད་དུ་འགྲོ་བའི་ཚེ། ། བླ་མ་
འོད་དཔག་མེད་མགོན་འཁོར་བཅས་ཀྱི། ། ཞལ་མཐོང་སྙན་པའི་གསུང་དབྱངས་ཐོས་མ་ཐག།
རང་སེམས་ཚངས་པའི་བུ་ག་ནས་དྲངས་ཏེ། །བདེ་བ་ཅན་དུ་མེ་ཏོག་པདྨ་ལས། །ཐེག་པ་ཆེན་
པོའི་རིགས་སུ་སྐྱེས་ནས་ཀྱང༌། །རྒྱལ་བའི་སྲས་ཀྱི་མཛད་པ་མཐར་ཕྱིན་ཤོག །ཅེས་སྙིང་ཐག་
པ་ ནས་ གསོལ་ བ་ མང་ དུ་ བཏབ་ པའི་ མཐར་རླུང་རོ་བསལ་ནས་ནང་དུ་རྔུབས་ པའི་ སྐབས།
རླུང་དབུ་མའི་ལམ་བརྒྱུད་ནས་སྙིང་གའི་རྣམ་པར་ཤེས་པའི་ངོ་བོ་ཧི༔ ཡིག་དམར་པོ་མདའ་ལྟ་བུ་
དེ་ཉིད་རླུང་དཀྱིལ་གཞུ་ལྟ་བུ་ནས་འོད་དཔག་མེད་ཀྱི་ཐུགས་ཀར་ཧིག་གིས་འཕངས་ཏེ་ཐུགས་
ཀའི་ཧྲི་ཡིག་གི་ཞབས་སུ་རེག་ཙམ་ནས་སླར་སྙིང་གའི་རླུང་དཀྱིལ་གྱི་སྟེང་དུ་བབས་དུས་ཀ་ཞེས་
བརྗོད། འདིའི་ཚེ་ལུས་ཆོས་བདུན་ལས་མི་གཡོ་ཞིང་། ཆ་ཐམས་ཅད་ནས་བསྒྲིམ་སྟེ་ངག་
ནས་ ཧིག་ དྲག་ ཏུ་ བརྗོད། སེམས་ གཞན་དུ་མི་ཡེངས་པར་དམིགས་ པ་ རྣམས་ གསལ་ཞིང་།
རང་སེམས་སྤྱི་གཙུག་ནས་འོད་དཔག་མེད་ཀྱི་ཐུགས་ཀར་ད་ལྟ་ཉིད་ནས་འཕོ་བའི་འདུན་པ་རྩེ་
གཅིག་ཏུ་བྱ་བ་ནི་མན་ངག་ཡིན་ནོ། ། སྐབས་སུ་ཧིག་ཀ་ཞེས་པའི་ཚབ་ཏུ་ཕཊ་ཊ་ཞེས་བརྗོད་ན་
རྟགས་ཐོན་སླ། དེ་ལྟར་སྦྱངས་པས་སྤྱི་བོར་ཟ་བ་དང༌། སྐྲངས་པ་དང༌། ཆུ་སེར་རྡོལ་བ་
སོགས་མ་བྱུང་གི་བར་དུ་སྦྱང་བར་བྱའོ། ། ཐུན་འཇོག་པའི་ཚེ། བརྒྱུད་པའི་བླ་མ་རྣམས་འོད་
དུ་ཞུ་ནས་སྣང་བ་མཐའ་ཡས་ལ་ཐིམ། དེ་སྐད་ཅིག་གིས་ཚེ་དཔག་མེད་དུ་གནས་འགྱུར་བའི་
ཐུགས་སྲོག་ལས་འོད་ཟེར་འཕྲོས་འཁོར་འདས་ཀྱི་ཚེ་བཅུད་ཐམས་ཅད་བསྡུས་ནས་རང་ལ་ཐིམ་
པས་འཆི་བ་མེད་པའི་ཚེའི་དངོས་གྲུབ་ཐོབ་པར་བསམ་ལ། ཨོཾ་ཨཱ༔ ཧཱུྃ་བཛྲ་གུ་རུ་ཨཱ་ཡུ་པུཎེ་སིདྡྷི་
ཧཱུྃ༔ ཅི་འགྲུབ་བཟླས་པའི་མཐར། ཚེ་མཐའ་ཡས་པའི་བདག་ཉིད་འཇིག་རྟེན་དབང༌། །
ཚེ་དབང་རིག་འཛིན་པདྨ་འབྱུང་གནས་ཀྱིས། ། ཚེ་ལོ་བརྒྱད་ཁྲིའི་དུས་དང་རྗེས་མཐུན་པར། །
— 203 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཚེ་ཡི་དངོས་གྲུབ་དམ་པ་བསྩལ་ཏུ་གསོལ། ། ཚེ་དཔག་མེད་འོད་དུ་ཞུ་ནས་རང་ལ་ཐིམ་ཞིང་
ཚངས་བུག་པདྨ་འདབ་བརྒྱད་ཀྱིས་བཀག་པར་བསམ། བདག་གཞན་སྐྱེ་འཕགས་ཡོངས་ཀྱིས་
དུས་གསུམ་དུ། །བསགས་པའི་ལེགས་བྱའི་ཕུང་པོ་མ་ལུས་པ། །མར་གྱུར་འགྲོ་བ་སེམས་ཅན་
ཐམས་ཅད་ཀྱི། ། དོན་དུ་བླ་མེད་བྱང་ཆུབ་ཆེན་པོར་བསྔོ། །ངོ་མཚར་སངས་རྒྱས་སྣང་བ་
མཐའ་ཡས་དང་། གཡས་སུ་ཇོ་བོ་ཐུགས་རྗེ་ཆེན་པོ་དང་། །གཡོན་དུ་སེམས་དཔའ་མཐུ་ཆེན་
ཐོབ་རྣམས་ལ། །སངས་རྒྱས་བྱང་སེམས་དཔག་མེད་འཁོར་གྱིས་བསྐོར། །བདེ་སྐྱིད་ངོ་མཚར་
དཔག་ཏུ་མེད་པ་ཡི། ། བདེ་བ་ཅན་ཞེས་བྱ་བའི་ཞིང་ཁམས་དེར། ། བདག་ནི་འདི་ནས་ཚེ་
འཕོས་གྱུར་མ་ཐག ། སྐྱེ་བ་གཞན་གྱིས་བར་མ་ཆོད་པ་རུ། ། དེ་རུ་སྐྱེས་ནས་སྣང་མཐའི་ཞལ་
མཐོང་ཤོག ། དེ་སྐད་བདག་གིས་སྨོན་ལམ་བཏབ་པ་འདི། ། ཕྱོགས་བཅུའི་སངས་རྒྱས་བྱང་
སེམས་ཐམས་ཅད་ཀྱིས། །གེགས་མེད་མྱུར་དུ་འགྲུབ་པར་བྱིན་གྱིས་རློབས། ། ཏདྱཐཱ། ཨོཾ་
པཉྩ་ཀྲི་ཡ་ཨ་ཝ་བྷོ་དྷ་ནི་སྭཱཧཱ། ཞེས་སྨོན་ལམ་བྱའོ། །
ཞེས་པ་འདི་ནི་དགེ་སློང་བློ་བཟང་དོན་འགྲུབ་ཀྱིས་ལྷ་རྫས་བཅས་བསྐུལ་ངོར། བདེ་ཆེན་རྒྱལ་པོའི་
གཏེར་བྱོན་ལྟར། ཆོས་དབྱིངས་སྟོབས་ལྡན་རྡོ་རྗེས་སྦྱར་བའི་ཡི་གེ་པ་ནི་པདྨ་རྣམ་རྒྱལ་ལོ། །
རང་ལྷ་རུ་གསལ་བའི་སྤྱི་གཙུག་ཏུ། ། རྗེ་བླ་མ་འོད་དཔག་མེད་མགོན་བཞུགས། ། རྩ་དབུ་མའི་རྣམ་
ཤེས་སྲན་མ་ཙམ། ། ཡར་སྣང་མཐའི་ཐུགས་ཀར་ཐིམ་པར་གྱུར། ། བར་བསམ་ལ་ཧིག་ཀ་དང་ཕཊ་ཊ་ཞེས་
སྦྱོངས། འོད་དཔག་མེད་ཀྱི་མཚན་དང་བདེ་སྨོན་གང་ཤེས་འདོན།
- 204 -



གསང་དབང་དང་འབྲེལ་བའི་རྩ་རླུང་གཏུམ་མོའི་ཁྲིད་ཡིག་བདེ་དྲོད་རང་འབར་བཞུགས།
༄༅། །འོད་གསལ་རྫོགས་པ་ཆེན་པོ་ལས།
གསང་དབང་དང་འབྲེལ་བའི་རྩ་རླུང་གཏུམ་མོའི་ཁྲིད་ཡིག་
བདེ་དྲོད་རང་འབར་བཞུགས་སོ། །
༄༅། །བླ་མ་དང་གུ་རུ་ཚེ་དབང་རིག་འཛིན་དབྱེར་མ་མཆིས་པའི་ཞབས་ལ་གུས་པས་
ཕྱག་འཚལ་ལོ། ། འདིར་འོད་གསལ་རྫོགས་པ་ཆེན་པོའི་སྔགས་ཀྱི་སྐོར་ལས་གསང་དབང་དང་
འབྲེལ་བའི་ཉམས་ལེན་རྩ་རླུང་གཏུམ་མོ་འབར་འཛག་སོགས་རྫོགས་པའི་རིམ་པ་སྒོམ་པར་བྱེད་
པའི་ཁྲིད་ལ་ཐོག་མར་རྒྱུ་མཚན་གྱིས་ངེས་ཤེས་དྲངས་པ་ནི། སྤྱིར་མངལ་སྐྱེས་ཁམས་དྲུག་དང་
ལྡན་པའི་ལུས་འདི་ལ་དལ་འབྱོར་གྱི་ཆོས་བཅོ་བརྒྱད་ཚང་ཞིང་རྙེད་དཀའ་རྙེད་ན་ཆོས་སྒྲུབ་པའི་
རྟེན་དུ་འགྱུར་བ་དང་ཁྱད་པར་དུ་གསང་བའི་སྐྱབས་ཡུལ་རྩ་ཐིག་རླུང་གསུམ་འདི་ལ་ཚང་ཞིང་དེ་
ལ་བརྟེན་པའི་ལམ་ནི་ཐུན་མོང་གི་ལམ་ལས་ཁྱད་པར་དུ་མས་འཕགས་ཏེ། ཨོ་རྒྱན་ཆེན་པོས།
གསང་ སྔགས་ མ་ རྒྱུད་ གདམས་ པའི་ མཐར་ ཐུག་ པ༔ རྡོ་ རྗེ་ ལུས་ ཀྱི་ རྩ་ རླུང་ ཐིག་ལེ་ ལ༔
བརྟེན་ཏེ་མཚན་བཅས་རྫོགས་པའི་རིམ་པ་འདི༔ ཟབ་གསང་རྡོ་རྗེའི་ཆོས་ཀུན་སྙིང་བོའི་
བཅུད༔ རྒྱལ་བའི་དགོངས་པ་ཟབ་དགུའི་བཅུད་ཕྱུང་བ༔ འདི་འདྲ་སྐལ་ལྡན་ཁོ་ནའི་
སྤྱོད་ཡུལ་ཡིན༔ ཞེས་སོ། ། དེ་ཡང་རྡོ་རྗེའི་ལུས་འདི་ལ་འཁོར་འདས་ཐམས་ཅད་ཚང་སྟེ་ཤ་
ས་ཁྲག་ཆུ་དྲོད་མེ་དབུགས་རླུང་བུ་ག་ནམ་མཁའ་སྒལ་ཚིགས་རི་རབ་དང་གསེར་རི་ལྷུ་བཅུ་གཉིས་
གླིང་དང་གླིང་ཕྲན་རོ་རྐྱང་གཉིས་ཉི་ཟླ། དབུ་མ་སྒྲ་གཅན་གཟའ་བརྒྱད་ནི་སྣ་བུག་གཉིས་ཉི་ཟླ།
མིག་གཉིས་མིག་དམར་ཕུར་བུ་ཁ་དང་བཤང་ལམ་པ་སངས་ལག་པ་ཆུ་ལམ་ཚངས་བུག་སྤེན་པ་
མཇུག་རིང་། རྣ་བ་གཉིས་སྒྲ་གཅན་དུས་མེའོ། ། རྒྱུ་མ་དང་ལྟོ་བའི་སྒྲ་ནི་འབྲུག ལྕེ་ཆུང་
ལས་འབབ་པའི་ཆུ་ནི་ཆར་གཞན་ཡང་སྤྱི་བོ་ནས་རིམ་བཞིན་སོར་བཞི་གཟུགས་མེད་ཁམས་ནས་
རྐང་མཐིལ་བར་རྡོ་རྗེའི་དམྱལ་བ་ཡན་ཆད་ཚང་ཞིང་ཞིབ་པར་རྡོ་རྗེ་ལུས་ཀྱི་རྣམ་བཤད་ལྟར་
རོ། ། མཚོན་བྱ་དོན་གྱི་རྟེན་དང་བརྟེན་པར་བཅས་པའི་དཀྱིལ་འཁོར་ཡང་ཚང་སྟེ། སློབ་
དཔོན་ཆེན་པོས། ཕྱི་ལྟར་ལུས་དབྱིབས་གཞལ་ཡས་ཁང༔ འབྱུང་བ་ལྔ་ཡི་བདག་ ཉིད་
ཅན༔ ཞེས་དང༌། ལུས་ཀྱི་རྩ་ནི་དཀྱིལ་འཁོར་ཉིད་ཡིན་ཏེ༔ ཁམས་ནི་བདུད་རྩི་རླུང་ནི་
ཡེ་ཤེས་དང༔ རིག་པ་བྱང་ཆུབ་སེམས་ཀྱི་དཀྱིལ་འཁོར་རོ༔ རྣམ་པར་ཤེས་པ་ཀུན་བཟང་
ཧེ་རུ་ཀ༔ ཡིད་ཤེས་ཡུལ་བརྒྱུད་ཀེའུ་སེང་ཧ་བརྒྱད༔ རྟག་ཆད་མུ་བཞི་སྒོ་བ་སྒོ་མ་བཞི༔
— 205 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྒལ་ཚིགས་དབང་མོ་ཉི་ཤུ་རྩ་བརྒྱུད་དེ༔ དགེ་བཅུ་ཁྲོ་མོ་མི་དགེ་ཁྲོ་བོ་བཅུ༔ རྩིབས་མ་
གཡས་གཡོན་གིང་ཆེན་བཅོ་བརྒྱད་དང༔ རུས་མགོ་ ཕོ་ཉ་སུམ་བརྒྱ་དྲུག་ཅུ་སྟེ༔ དབང་
བོའི་སྒོ་བདུན་མ་མོ་བདུན་ཉིད་ལ༔ ལྷུ་ཚིགས་བཅུ་གཉིས་བསྟན་མ་བཅུ་གཉིས་སོ༔ རྐང་
མཐིལ་རླུང་ལ་སུམ་མདོ་མེའི་དཀྱིལ་འཁོར༔ ལྟོ་བ་ཆུ་ལ་སྙིང་ག་སའི་དཀྱིལ་འཁོར༔ སྒྲོལ་
ཚིགས་མགོ་བོ་རི་རབ་ལྷུན་པོ་སྟེ༔ ལུས་ནི་ཆ་མཉམ་དཀྱིལ་འཁོར་གྲུ་བཞི་པ༔ རླུང་ནི་འགྱུ་
བའི་བུ་ག་སྒོ་བཞིའོ༔ རྐང་བརྒྱད་ཀ་པ་པཉྩ་རཱ་ག་མིག༔ སྣ་ནི་ཕ་གུ་སོ་ནི་དྲ་ཕྱེད་དང༔
ལྕེ་དང་མཆུ་ནི་འདོད་པའི་སྣམ་བུ་ལ༔ དེ་བཞིན་རྣ་བ་གཉིས་ནི་རྟ་བབས་ཏེ༔ ཞེས་དང་།
པགས་པ་རྡོ་ར་བ་སྤུ་མེ༔ རྣམ་ཤེས་ཚོགས་བརྒྱད་དུར་ཁྲོད་བརྒྱད༔ ལྟེ་བ་ཆོས་འབྱུང་གྲུ་
གསུམ་ལ༔ རང་བྱུང་ཡེ་ནས་གཞལ་ཡས་ཁང༔ དེ་ཡི་ནང་ན་གནས་པ་ཡི༔ རྩ་རྣམས་
ཡེ་ཤེས་མཁའ་འགྲོའི་སྐུ༔ རླུང་གི་འགྱུ་བ་མཁའ་འགྲོའི་གསུང༔ ཐིག་ལེ་མཁའ་འགྲོའི་
ཐུགས་ཡིན་ནོ༔ ཞེས་དང༌། ཕྱི་རོལ་མཚོན་བྱེད་དཔེ་ཡི་དཀྱིལ་འཁོར་ནི༔ ཐམས་ཅད་
རྡོ་རྗེའི་ལུས་ལ་ཚང་བའི་ཕྱིར༔ མཚོན་བྱ་དོན་གྱི་དཀྱིལ་འཁོར་ཉིད་ཡིན་ནོ༔ ཆོས་ཅན་
སེམས་ཉིད་རྩ་ཐིག་རླུང་གསུམ་པོ༔ རྣམ་པ་ཀུན་གྱི་མཆོག་ལྡན་འོད་གསལ་བ༔ སེམས་
ཅན་ཀུན་ལ་འཆར་ཀྱང་བག་ཆགས་ནི༔ སྲབ་འཐུག་དབང་གིས་དེ་བཞིན་ཉིད་ཡེ་ཤེས༔
ཆོས་ཉིད་རང་བཞིན་ཅིར་ཡང་མ་གྲུབ་པ༔ ཀུན་ལ་གནས་པས་རྣམ་ པ་ཅིར་ཡང་འཆར
དེ་ལ་རང་བཞིན་གཞི་ཡི་ཆོས་ཉིད་ནི༔ འཁོར་འདས་ཀུན་ལ་ཁྱབ་པར་གནས་པ་སྟེ༔ ལུས་
ནི་གྲོང་ཁྱེར་རྩ་ནི་སྲང་ཁ་འདྲ༔ རླུང་ནི་རྟ་རྒོད་རྣམ་པར་ཤེས་པ་མི༔ རླུང་གི་སྦྱོར་བ་
བཅིངས་པས་སྲང་ལམ་ནི༔ བཀག་པ་ལྟ་བུར་གནས་ཏེ་དེ་ཡི་ཕྱིར༔ ལུས་ནི་མི་གཡོ་ངག་ནི་
མི་སྨྲ་ཞིང༔ སེམས་ནི་མི་རྟོག་རླུང་ནི་འགྱུ་མེད་པ༔ ཁམས་ནི་འཛག་མེད་གནས་པས་སྒོ་
གསུམ་པོ༔ རྡོ་རྗེ་གསུམ་ གྱི་གོ་འཕང་འགྲུབ་པའོ༔ ཞེས་གསུངས་པ་ ལྟར་ངེས་ཤེས་་་་
འདྲོངས་ནས་ གནས་ གྲོགས་དུས་ སོགས་ སྔར་བཤད་པ་ ལྟར་ལས་ཁྱད་ པར་འདི ར་ ཤ་ ལྔ་དང་
བདུད་རྩི་ལྔ་སོགས་བཟའ་བར་བྱ་བའི་དམ་རྫས་ཁ་ཊཾ་པུས་འཁྱུད་རས་གཟན་སོགས་ཏེ་འཆང་
བར་བྱེད་པའི་ཡོ་བྱད། དཔའ་བོ་དང་མཁའ་འགྲོ་མཉེས་པའི་གཏོར་ཚོགས་སོགས་དང་ནང་
ཚང་ཅན་གྱི་གདན་འདུ་བྱས་ཏེ་རྩ་རླུང་གནད་དུ་བསྣུན་དགོས་པའི་ཚུལ་ནི། ཨོ་རྒྱན་ཆེན་པོའི་
ཞལ་ནས། ཚེ་ གཅིག་ སངས་ རྒྱས་ སྐད་ ཅིག་ལ༔ ལས་ རླུང་ བཙོན་ དུ་ བཟུང༌ བ་ ཡིས༔
རང་རིག་ཡེ་ཤེས་རྗེན་པར་འཆར༔ རང་བྱུང་དོན་གྱི་ཚིག་གཅིག་མ༔ ཇི་བཞིན་གཏན་ལ་
དབབ་པའི་གནད༔ སེམས་ཅན་ཀུན་གྱི་སྲོག་གྱུར་པ༔ རླུང་ཞེས་བྱ་བའི་ལས་ཀུན་བྱེད༔
དེ་ཡང་འགྱུ་བྱེད་ལས་རླུང་དེས༔ ཐོག་མར་སེམས་དང་རྣམ་ཤེས་བསྐྱོད༔ སྐྱོད་བྱེད་ལས་
- 206 —



གསང་དབང་དང་འབྲེལ་བའི་རྩ་རླུང་གཏུམ་མོའི་ཁྲིད་ཡིག་བདེ་དྲོད་རང་འབར་བཞུགས།
4
ཀྱི་རླུང་ཞེས་བྱ༔ བར་དུ་ལུས་སེམས་གཅིག་ཏུ་སྡུད༔ བག་ཆགས་བསགས་པའི་རྟེན་བྱས་
པས༔ སྡུད་བྱེད་ལས་ཀྱི་རླུང་ཞེས་བྱ༔ མཐའ་མར་ལུས་སེམས་བར་དུ་བཅད༔ འཆི་
དང་འཕོ་བའི་རྒྱུ་བྱ་བས༔ གཅོད་བྱེད་ལས་ཀྱི་རླུང་ཞེས་བྱ༔ དེ་ལྟར་སྐྱེ་གནས་འཇིག་
གསུམ་ལ༔ གཅིག་ནས་གཅིག་ཏུ་འཕངས་ཤིང་བརྒྱུད༔ འཕེན་བྱེད་ལས་ཀྱི་རླུང་ཞེས་བྱ
གང་ནས་གང་དུ་བརྒྱུད་གྱུར་ཀྱང༔ ཡེ་མེད་སྟོང་པར་མ་ཡལ་བ༔ རྟེན་འབྲེལ་ལུ་གུ་རྒྱུད་དུ་
ལྡོག༔ ལྡོག་བྱེད་ལས་ཀྱི་རླུང་ཞེས་བྱ༔ མདོར་ན་འཁོར་བའི་ལས་ཀྱི་རྒྱུ༔ རྣམ་སྨིན་
ཐམས་ཅད་རླུང་གིས་བྱས༔ དེ་ཕྱིར་ལས་ཀྱི་རླུང་ཞེས་བྱ༔ འདི་ཉིད་རྟེན་པ་ལུས་ལ་་
བརྟེན༔ གནས་པ་ལྟེ་བའི་དབུས་ན་གནས༔ རྒྱུ་བ་རྩ་ཡི་ལམ་ལ་རྒྱུ༔ སྙིང་དབུས་ཡེ་
ཤེས་གནས་པའི་ཟེར༔ བསྐྱོད་ཅིང་དྲན་བསམ་སྣ་ཚོགས་རྒྱུ༔ དབང་པོ་ལྔ་ཡི་སྒོར་ཐོན་
ནས༔ ཚོགས་དྲུག་ཡུལ་ལ་སྣང་བར་བྱེད༔ དེ་ལྟར་ལས་རླུང་ཁ་ཡན་དུ༔ ཤོར་བས་
འཁོར་བའི་རྒྱུ་རྐྱེན་བྱེད༔ དེ་ཕྱིར་ཁ་ཡན་མི་བཏང་བར༔ དེ་ནས་འཁོར་རྒྱུན་བཅད་པའི་
ཕྱིར༔ བཙོན་དུ་བཟུང་བའི་ཐབས་ལ་སློབས༔ ཞེས་གསུངས་སོ། །
དེ་ ནས་ རྩ་ཡི་ཆགས་ཚུལ་དང༌། རླུང་ གི་ གནས་ཚུལ་དང་། བྱེད་ལས་རྒྱུ་ཚུལ་ནི།
སློབ་དཔོན་ཆེན་པོའི་ཞལ་ནས། རྩ་གསུམ་ཀ་བའི་ཚུལ་དུ་གནས་པ་ལ༔ རྟེན་མཁར་བཅས་
ཏེ་སྙིང་ག་ཆོས་འཁོར་ལོ༔ རྩ་འདབ་སུམ་ཅུ་རྩ་གཉིས་གནས་པ་ཡང་༔ སྙིང་ག་ལས་གྱེས་
རྩ་འདབ་བཞི་ཡི་རྩེ༔ གཉིས་གཉིས་གྱེས་པ་རྩ་འདབ་བརྒྱད་གཉིས་ཏེ༔ དེ་དག་རེ་རེ་གྱེས་
པ་བཅུ་དྲུག་དང༌༔ དེ་ཡང་གཉིས་གཉིས་གྱེས་པ་སུམ་ཅུ་གཉིས༔ དེ་ཡི་རིགས་པས་རྩི་
འཁོར་གཞན་ལའང་ཤེས༔ གདུགས་ཀྱི་རྩིབས་མ་ལྟ་བུར་ཅུང་ཟད་ཙམ༔ གྱེན་དུ་ཕྱོགས་
པ་ཁྱད་ཆོས་བཞི་ལྡན་པ༔ སྲོག་འཛིན་ཆུ་ཡི་རླུང་ནི་གནས་པའོ༔ མགྲིན་པ་ལོངས་སྤྱོད་
འཁོར་ལོའི་རྩ་འདབ་ནི༔ བཞི་ལས་གྱེས་པ་བརྒྱད་གཉིས་བཅུ་དྲུག་སྟེ༔ གྱེན་རྒྱུ་མེ་ཡི་རླུང་
ནི་གནས་པའོ༔ སྤྱི་བོ་བདེ་ཆེན་འཁོར་ལོའི་རྩ་འདབ་ནི༔ སུམ་བརྒྱ་དྲུག་ཅུ་དག་ཏུ་གྱེས་པ་
སྟེ༔ ཁྱབ་བྱེད་རླུང་གི་རླུང་ནི་གནས་པའོ༔ ལྟེ་བ་སྤྲུལ་བའི་འཁོར་ལོའི་རྩ་འདབ་ནི༔
རིམ་པར་གྱེས་པ་དྲུག་ཅུ་རྩ་བཞི་སྟེ༔ མེ་མཉམ་ས་ཡི་རླུང་ནི་གནས་པའོ༔ གསང་གནས་
བདེ་སྐྱོང་འཁོར་ལོའི་རྩ་འདབ་ནི༔ རིམ་པར་གྱེས་པ་ཉི་ཤུ་རྩ་བརྒྱད་དེ༔ ཐུར་སེལ་ནམ་
མཁའི་རླུང་ནི་གནས་པའོ༔ དེ་ལྟར་འབྱུང་བ་ལྔ་ཡི་རླུང་ལྔ་ཡི༔ བྱེད་ལས་ལྔ་ནི་སོ་སོར་
འདི་ལྟ་སྟེ༔ ཐུར་སེལ་ནམ་མཁའི་རླུང་གིས་བདེ་བ་སྐྱེད༔ འོག་སྒོ་འབྱེད་འཛུམ་བཤང་
གཅི་འཕེན་སྡོམ་བྱེད༔ མེ་མཉམ་ས་ཡི་རླུང་གིས་མེ་དྲོད་སྐྱེད༔ ཟ་འཐུང་བྱས་པ་འཇུ་བའི་
ལས་ནི་བྱེད༔ སྲོག་འཛིན་ཆུ་ཡི་རླུང་གིས་སྲོག་འཛིན་ཅིང༔ དབུགས་ནི་ཕྱི་ནང་རྒྱུ་བའི་
— 207 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལས་ནི་བྱེད༔ གྱེན་རྒྱུ་མེ་ཡི་རླུང་གིས་ཟ་འཐུང་མིད༔ མཆིལ་སྣབས་འདོར་དང་སྨྲ་རྒོད་
ལས་རྣམས་བྱེད༔ ཁྱབ་བྱེད་རླུང་གི་རླུང་ནི་ཀུན་ལ་ཁྱབ༔ འགྲོ་འདུག་འགུལ་སྐྱོད་དག་གི་
ལས་ནི་བྱེད༔ ཅེས་དང༌། འབྱུང་བ་ལྔ་ཡི་རླུང་གི་རྒྱུ་ཚུལ་ནི༔ སྣ་ཡི་རྐང་པ་གཉིས་ལ་
བརྟེན་ནས་རྒྱུ༔ ཆུ་ཡི་རླུང་ངོ་འོག་གཉིས་ལ་བརྟེན་པ༔ ས་རླུང་བྱ་ཤོག་ལ་བརྟེན་མེ་རླུང་
སྟེ༔ སྣ་ ཡི་ སྟེང་ ཕྱོགས་ རྒྱུ་ བ་ རླུང་ གི་ རླུང༔ སྣ་ ཡི་ དབུས་ ན་ རྒྱུ་ བ་ནམ་ མཁའི་རླུང
དབང་བོའི་སྒོ་དགུར་རྒྱུ་བ་ལས་རླུང་ངོ༔ ཞེས་སོ། ། དངོས་གཞིའི་རིམ་པ་ལས་ཐོག་མར་
ནང་ཚང་ཅན་གྱི་གདན་དུ་ལུས་རྣམ་སྣང་ཆོས་བདུན་དང་ལྡན་པའི་ངང་ནས་སྐྱབས་སེམས་བྱ་བ་
ནི༔ འཛིན་མེད་སྟོང་གསལ་མི་འགྱུར་ཆོས་ཀྱི་སྐུ༔ ཐིག་ལེ་འགགས་མེད་སྣང་སྟོང་ལོངས་
སྤྱོད་རྫོགས༔ སྐྱེ་མེད་རང་རིག་སྟོང་གསལ་སྤྲུལ་པའི་སྐུ༔ སྐུ་བཞི་མི་འགྱུར་དབྱིངས་རིག་
འགགས་མེད་ལྷར༔ དེང་ནས་བཟུང་སྟེ་བདག་སོགས་སྐྱབས་སུ་མཆི༔ འགྲོ་བའི་དོན་དུ་
སྨོན་འཇུག་བྱང་སེམས་བསྐྱེད༔ ལན་གསུམ་རྒྱུད་དང་འདྲེས་ངེས་སུ་བྱས་ནས་གདུང་ཤུགས་
དྲག་པོས་གསོལ་བ་འདེབས་པ་ནི༔ ཨོཾ་ཨཱ༔ ཧཱུྃ༔ ཀུན་བཟང་ཡབ་ཡུམ་རྡོ་རྗེ་སེམས་དཔའ་
དང༔ ལས་ཀྱི་དབང་མོ་པདྨ་རྒྱལ་པོ་དང༔ མཚོ་རྒྱལ་དཔལ་སེང་ཀུན་བཟང་བདེ་ཆེན་
རྒྱལ༔ ཨོ་རྒྱན་བསྟན་འཛིན་ཆོས་རྒྱལ་ངག་གི་དབང༌། །གྲུབ་པའི་དབང་ཕྱུག་པདྨ་རང་གྲོལ་
ཞབས། ། ཆོས་དབྱིངས་སྟོབས་ལྡན་རྡོ་རྗེ་ལ་སོགས་པའི། །རྩ་བ་བརྒྱུད་པའི་བླ་མ་ཐམས་ཅད་
ལ། ། གསོལ་བ་འདེབས་སོ་གཏུམ་མོའི་མེ་དྲོད་སྦྱོར། །ཐུགས་རྗེའི་རྩལ་རྫོགས་དབང་བསྒྱུར་
རྫུ་འཕྲུལ་ཤུགས། །དུས་འདིར་གདེང་ཐོབ་དོན་གཉིས་ལྷུན་གྲུབ་མཛོད། །ཨོཾ་བཛྲ་ཛྷ་ན་ཛུ་ལ་
རཾ་རཾ་སུ་པྲ་ཏིཥྛ་བཛྲ་ཡེ་སྭཱ་ཧཱ༔ ཞེས་བཟླས་ཏེ། རང་ཉིད་ཐ་མལ་གྱི་འཛིན་སྟངས་སྦྱངས་
ནས་སྐད་ཅིག་གིས་རྟ་ཕག་ཡབ་ཡུམ་གྱི་སྐུ་སྣང་ལ་རང་བཞིན་མེད་པ་མེ་ལོང་གི་གཟུགས་བརྙན་
ལྟར་གསལ་བའི་ཐུགས་སྲོག་ཧཱི༔ ཡིག་ལས་འོད་ཟེར་ཚ་ཞིང་རྩུབ་པ་མེ་དང་མཚོན་ཆའི་རྣམ་པ་
ཅན་ཉི་ཟེར་གྱི་རྡུལ་ཕྲན་ལྟར་སྤྲོས་པས་བར་དུ་གཅོད་པའི་བགེགས་ཚོགས་ཐམས་ ཅད་བསྐྲད་
པར་བསམ་ལ་རླུང་ཕྱིར་བསལ། ནང་དུ་རྔུབ་པའི་ཚེ་འོད་ཟེར་རྣམས་ཚུར་འདུས་པ་ལས་རྡོ་རྗེ་
དང་མཚོན་ཆ་མེ་གུར་གྱིས་ཕྱོགས་མཚམས་ཐམས་ཅད་བཅིངས་ཏེ་བརྟན་པར་བསམ། ཡང་
ཐུགས་སྲོག་ལས་མེ་ཚོགས་སྤྲོས་པས་རྩ་སྦུབས་ཐམས་ཅད་ཁེངས་ཏེ་ནད་ཐམས་ཅད་རྣག་ཁྲག་
གདོན་ཐམས་ཅད་སྲོག་ཆགས་ཕྲ་མོའི་རྣམ་པར་བ་སྤུའི་བུ་ག་ཐམས་ཅད་ནས་ཕྱིར་དེད་དེ་བསྲེག་
ཅིང་གཏོར་བས་ལྷག་མེད་དུ་བསྲེགས་ཤིང་སྦྱངས་པར་བསམ་ལ་རླུང་རོ་བསལ། ཡང་འོད་
ཟེར་འཕྲོས་པས་སྡིག་སྒྲིབ་རྣམས་དུད་ཁུ་དང་སོལ་ཁུའི་རྣམ་པར་ལྷག་མེད་དུ་སྦྱངས་པས་ལུས་ཀྱི་
ནང་དཀར་སངས་ཀྱིས་དག་པར་བསམ་ལ་རླུང་རོ་ལན་གསུམ་མམ་མང་དུ་དབྱུང་། ཐུན་མོང་
— 208 –



གསང་དབང་དང་འབྲེལ་བའི་རྩ་རླུང་གཏུམ་མོའི་ཁྲིད་ཡིག་བདེ་དྲོད་རང་འབར་བཞུགས།
GHUS
མ་ཡིན་པའི་རྩ་རླུང་སྦྱང་བ་ནི། རྩ་བ་རྡོ་རྗེ་ཚིག་རྐང་ལས། ཐུན་མོང་མ་ཡིན་རྩ་རླུང་སྦྱང་བ་
ནི༔ རོ་རྐྱང་དབུ་གསུམ་མཚན་ཉིད་ཀུན་རྫོགས་པ༔ སྟེང་འོག་ ཐབས་ཤེས་ཡི་གེ་ ཨ་ཧཾ་
གསལ༔ རླུང་རོ་དགུ་ཕྲུགས་དམིགས་རིམ་བཅས་པས་དབྱུང༔ ཞེས་གསུངས་པ་ལྟར།
རང་ལུས་ལྷ་སྐུ་ཕྱི་གསལ་ནང་གསལ་དྭངས་ཤིང་སྒྲིབ་པ་དང་བྲལ་བའི་སྐུ་དབུས་ སུ་དྲང་བོར་
གཟུང་འཛིན་རོ་རྐྱང་གིས་བཅིངས་པའི་ཀུན་རྫོབ་རྫས་ཀྱི་དབུ་མ་མདའ་སྐུག་འབྲིང་བོ་ཙམ་ལུག་
རྗིད་ཀྱི་རྒྱུ་མ་འདྲ་བ་ཁ་དོག་སེར་སྐྱ་མདུད་པ་སུམ་ཅུ་རྩ་གཉིས་དང་ལྡན་པ། ཡར་སྣ་སྤྱི་བོ་དང་
མར་སྣ་གསང་རྩེར་ཟུག་པ་རོ་རྐྱང་གཉིས་གྲོ་སོག་སྦོམ་པོ་ཙམ་ཡར་སྣེ་སྣ་བུག་དང་མར་སྣེ་ལྟེ་འོག་
སོར་བཞིར་དབུ་མར་འདུས་པའི་མདོར་ཉི་མའི་དཀྱིལ་འཁོར་གྱི་སྟེང་དུ་ཨ་ཐུང་དམར་པོ་མེ་ལྟར་
འབར་བ་དང༌། སྤྱི་བོར་ཧཱུྃ་ཡིག་དངུལ་ཆུའི་མདོག་ལྟ་བུ་མགོ་ཐུར་དུ་བསྟན་པ་རྩ་ནང་རྣམས་
སུ་འབྱུང་བའི་རླུང་དུག་སྔོ་དམར་འཁྱིལ་བར་བསམ་ལ་རླུང་རོ་ཕྱིར་བསལ་པའི་ཚེ་ནད་གདོན་
སྡིག་སྒྲིབ་རླུང་དུག་ཡེ་ཤེས་ལ་བར་དུ་གཅོད་པ་ཐམས་ཅད་དབུ་མ་ནས་རོ་རྐྱང་གི་ལམ་བརྒྱུད་དེ་
སྣ་བུག་གཉིས་ནས་དུ་བ་ལྟར་སྔོ་ཕྱུ་རུ་རུ་ཐོན་པར་བསྒོམ། ནང་དུ་རྔུབ་ཚེ་སྲིད་ཞིའི་དྭངས་
བཅུད་ཐམས་ཅད་འོད་ཟེར་གྱི་རྣམ་པར་བསྡུས་ཏེ་སྣ་བུག་གཉིས་ནས་རོ་རྐྱང་གི་ལམ་བརྒྱུད་དབུ་
མའི་ནང་དུ་ཞུགས་རྩ་མདུད་རྣམས་རིམ་པར་བཀྲོལ་ཏེ་ཧཾ་ཡིག་ལ་ཐིམ་པར་བསྒོམ། དེ་ལྟ་བུ་
ལན་མང་དུ་བྱས་པས་སྡིག་སྒྲིབ་ནད་གདོན་སོགས་དག་ཅིང་རྩ་གསུམ་པོ་ཞ་བ་འཁུམ་པ་འབྱར་བ་
ཡོ་བ་སོགས་སྐྱོན་དང་བྲལ་ཞིང་ཡ་ཡོ་མེད་པར་འདྲོངས་ཤིང་ཁ་དོག་དམར་ཞིང་གསལ་བ་མདུད་
པ་དང་བྲལ་ཞིང་ལུས་ཀྱི་དབུས་སུ་ཁང་སྟོང་གི་ཀ་བ་བཞིན་དུ་ཟང་ཐལ་བ་ཁྱད་ཆོས་བཞི་དང་
ལྡན་པར་བསྒོམ་མོ། ། རྩ་ཁམས་བྱིན་གྱིས་བརླབ་པ་ནི། དགོངས་གཏེར་ལས་གསུངས་པ་
བཞིན་དུ་དོན་བསྒོམ་བཞིན་ཚིག་གིས་གསལ་འདེབས་པ་ནི། རང་ཉིད་ལྷ་རུ་གསལ་བའི་སྐུ་
དབུས་སུ༔ རྩ་གསུམ་འཁོར་ལོ་དང་བཅས་སྤྱི་བོ་རུ༔ རྩ་འདབ་སུམ་བརྒྱ་དྲུག་ཅུ་དག་ཏུ་
གྱེས༔ མགྲིན་པར་བཞི་གྱེས་བརྒྱད་གཉིས་བཅུ་དྲུག་དང༔ སྙིང་གར་རྩེ་འདབ་སུམ་ཅུ་རྩ་
གཉིས་གྱེས༔ ལྟེ་བར་རྩེ་འདབ་དྲུག་ཅུ་རྩ་བཞིར་གྱེས༔ གསང་གནས་རྩ་འདབ་ཉི་ཤུ་རྩ་
བརྒྱད་གྱེས༔ དྭངས་གསལ་རོ་རྐྱང་དབུ་གསུམ་འདུས་མདོ་རུ༔ ཉི་མའི་དཀྱིལ་འཁོར་
གདན་ལ་མཐོ་བརྩེགས་སུ༔ རྡོ་རྗེ་རྣལ་འབྱོར་དམར་མོ་གྲི་ཐོད་འཛིན༔ དེ་ཡི་སྤྱི་བོར་རྩ་
བའི་བླ་མ་ནས། ། སྟོབས་ལྡན་རྡོ་རྗེ་པདྨ་རང་གྲོལ་དང་། ། ཆོས་ཀྱི་རྒྱལ་པོ་ཨོ་རྒྱན་བསྟན་
འཛིན་དང་། །བདེ་ཆེན་རྒྱལ་པོ་དཔལ་སེང་མཚོ་རྒྱལ་དང་། །པདྨ་འབྱུང་གནས་མཁའ་འགྲོ་
ལས་ཀྱི་དབང༌། །རྡོར་སེམས་ཀུན་བཟང་ཡབ་ཡུམ་ཚངས་བུག་ཏུ། །སྐུ་ཕྱེད་ཐོན་ཙམ་འཇའ་
འོད་ཀློང་དུ་གསལ། ། འདིའི་ཚེ་བླ་མ་རྣམས་ཡབ་ཡུམ་དང་བཅས་པར་བསྐྱེད་དགོས། དེ་
— 209 -



12V
1
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ནས་ གསོལ་འདེབས་བྱ་བ་ནི། མོས་ གུས་གདུང་ཤུགས་དྲག་པོའི་སྒོ་ནས་ངག་ ཏུ༔ ཨོཾ་་
ཨཱ༔ ཧཱུྃ༔ འོག་མིན་དམ་པ་ཆོས་དབྱིངས་ཞིང་ཁམས་སུ༔ ཆོས་སྐུ་ཀུན་ཏུ་བཟང་པོ་ཡབ་
ཡུམ་ལ༔ གསོལ་བ་འདེབས་སོ་བདེ་དྲོད་འབར་བ་དང༔ ཨ་ཧཱུྃ་རྒྱུན་ཆད་མེད་པའི་དངོས་
གྲུབ་སྩོལ༔ འོད་ལྔ་བདེ་བ་ཆེན་པོའི་ཕོ་བྲང་དུ༔ ལོངས་སྐུ་རྡོ་རྗེ་སེམས་དཔའ་ཡབ་ཡུམ་
ལ༔ གསོལ་བ་འདེབས་སོ་བདེ་དྲོད་འབར་བ་དང༔ ཨ་ཧཱུྃ་རྒྱུན་ཆད་མེད་པའི་དངོས་གྲུབ་
སྩོལ༔ རབ་འཇིགས་སོ་ས་གླིང་གི་དུར་ཁྲོད་དུ༔ མཁའ་འགྲོའི་གཙོ་མཆོག་ལས་ཀྱི་དབང་
མོ་ཆེར༔ གསོལ་བ་འདེབས་སོ་བདེ་དྲོད་འབར་བ་དང༔ ཨ་ཧཱུྃ་རྒྱུན་ཆད་མེད་པའི་དངོས་
གྲུབ་སྩོལ༔ མཆོད་རྟེན་ཆེན་པོ་བདེ་བྱེད་བརྩེགས་པ་རུ༔ མཚོ་སྐྱེས་རྡོ་རྗེ་པདྨ་འབྱུང་
གནས་ལ༔ གསོལ་བ་འདེབས་སོ་བདེ་དྲོད་འབར་བ་དང༔ ཨ་ཧཾ་ རྒྱུན་ཆད་མེད་པའི་
དངོས་གྲུབ་སྩོལ༔ དགའ་བཞིའི་བདེ་ཆེན་རྫོགས་པའི་ཞིང་ཁམས་སུ༔ ཡེ་ཤེས་མཚོ་རྒྱལ་
ཨ་མ་ཀུན་སྟོབས་ལ༔ གསོལ་འདེབས་སོ་བདེ་དྲོད་འབར་བ་དང༔ ཨ་ཧཱུྃ་རྒྱུན་ཆད་མེད་
པའི་དངོས་གྲུབ་སྩོལ༔ སྦས་ཡུལ་པདྨ་བཀོད་ཀྱི་གནས་མཆོག་ཏུ༔ དྲེགས་པའི་མངའ་
བདག་སློབ་དཔོན་དཔལ་སེང་ལ༔ གསོལ་བ་འདེབས་སོ་བདེ་དྲོད་འབར་བ་དང༔ ཨ་ཧཾ་
རྒྱུན་ཆད་མེད་པའི་དངོས་གྲུབ་སྩོལ༔ གཞོ་ སྟོད་གཏེར (ཏི) སྒྲོ་མཚོ་རྒྱལ་གསང་ཕུག་ཏུ
ཟབ་གཏེར་བཀའ་བབས་བདེ་ཆེན་རྒྱལ་པོ་ལ༔ གསོལ་བ་འདེབས་སོ་བདེ་དྲོད་འབར་བ་
དང༔ ཨ་ཧཾ་རྒྱུན་ཆད་མེད་པའི་དངོས་གྲུབ་སྩོལ༔ བདེ་ཆེན་གླིང་མཆོག་རི་སྣ་དགོན་པ་
རུ༔ གཏེར་སྟོན་དངོས་སློབ་ཨོ་རྒྱན་བསྟན་འཛིན་ལ༔ གསོལ་བ་འདེབས་སོ་བདེ་དྲོད་
འབར་བ་དང༔ ཨ་ཧཾ་རྒྱུན་ཆད་མེད་པའི་དངོས་གྲུབ་སྩོལ༔ རྩེ་གཞུང་མཐའ་རྒྱས་ཕོ་བྲང་
དཀར་པོ་རུ༔ ཀརྨ་གུ་རུ་ཆོས་རྒྱལ་ཡབ་ཡུམ་ལ༔ གསོལ་བ་འདེབས་སོ་བདེ་དྲོད་འབར་བ་
དང༔ ཨ་ཧཾ་ རྒྱུན་ཆད་མེད་པའི་དངོས་གྲུབ་སྩོལ༔ དབེན་པའི་གནས་མཆོག་བཀྲ་ཤིས་
འཁྱིལ་པ་རུ། །གྲུབ་པའི་དབང་ཕྱུག་པདྨ་རང་གྲོལ་ལ། །གསོལ་བ་འདེབས་སོ་བདེ་དྲོད་
འབར་བ་དང་། ། ཨ་ཧཾ་རྒྱུན་ཆད་མེད་པའི་དངོས་གྲུབ་སྩོལ། །རང་སྣང་བདེ་ཆེན་དག་པའི་
ཞིང་ཁམས་སུ། ། རིག་འཛིན་ཆོས་དབྱིངས་སྟོབས་ལྡན་རྡོ་རྗེ་ལ། །གསོལ་བ་འདེབས་སོ་བདེ་
དྲོད་འབར་བ་དང་། ། ཨ་ཧཱུྃ་རྒྱུན་ཆད་མེད་པའི་དངོས་གྲུབ་སྩོལ། ། སྤྱི་གཙུག་ཉི་ཟླ་པདྨའི་
གདན་སྟེང་དུ། ། བཀའ་དྲིན་མཉམ་མེད་རྩ་བའི་བླ་མ་ལ། །གསོལ་བ་འདེབས་སོ་བདེ་དྲོད་
འབར་བ་དང་། ། ཨ་ཧཾ་རྒྱུན་ཆད་མེད་པའི་དངོས་གྲུབ་སྩོལ། ། བདེ་ཆེན་ཨ་ཐུང་མེ་འོད་
འཁྲིགས་པའི་ཀློང༔ མཁའ་འགྲོའི་གཙོ་མོ་རྡོ་རྗེ་རྣལ་འབྱོར་མར༔ གསོལ་བ་འདེབས་སོ་
བདེ་དྲོད་འབར་བ་དང༔ ཨ་ཧཾ་རྒྱུན་ཆད་མེད་པའི་དངོས་གྲུབ་སྩོལ༔ ལས་རླུང་རྒྱུ་བ་དྷུ་
— 219 -



གསང་དབང་དང་འབྲེལ་བའི་རྩ་རླུང་ག ཏུམ་མོའི་ཁྲིད་ཡིག་བདེ་དྲོད་རང་འབར་བཞུགས།
ཏིར་དག་པ་ཡིས༔ ཕྲ་རགས་རྩ་མདུད་རང་གྲོལ་དཀར་དམར་གྱི༔ དྭངས་མ་ཨེ་ཝཾ་ངོ་བོས་
ཡོངས་ཁྱབ་སྟེ༔ བདེ་སྟོང་ཡེ་ཤེས་རྒྱུན་ཆད་མེད་པ་དང༔ ལྷུན་གྲུབ་འོད་གསལ་མངོན་དུ་
འགྱུར་བ་དང༔ འཇའ་ལུས་འཕོ་བ་ཆེན་པོའི་སྐུ་འགྲུབ་ཤོག༔ སྙིང་ནས་མོས་གུས་རྩེ་
གཅིག་གསོལ་བཏབ་པས༔ གོང་མ་རྣམས་ནི་རིམ་ཞུ་འོག་མར་ཐིམ༔ རྡོ་རྗེ་རྣལ་འབྱོར་མ་
ཡང་འོད་ཞུ་ནས༔ ཨ་ཡིག་ལ་ཐིམ་མེ་འོད་འཕྲོ་བར་གྱུར པར་བསམ་ལ་ཅུང་ཟད་མཉམ་
པར་བཞག་ནས་རླུང་རོ་ཕྱིར་བསལ་ཏེ་སྲིད་ཞིའི་དྭངས་བཅུད་ཐམས་ཅད་ནང་དུ་དལ་ལ་རིང་
བར་རྡུབས་ཏེ། མཆིལ་མ་ཞིག་མིད་པ་དང་མཉམ་དུ་ལྟེ་བར་རླུང་མནན། སྲིན་ཞལ་ནང་དུ་
བསྡམས་ པའི་ ཚུལ་ གྱིས་ འོག་ རླུང་ ཡར་ འཐེན། མི་བདེ་ན་ འོག་ སྒོར་ གོས་ སྣེ་ ཞིག་ བཙང་།
སྟེང་འོག་གི་རླུང་ལྷན་ ཅིག་ལྟེ་འོག་ཏུ་ཐེར་གྱིས་དགང་བར་ནི་རླུང་བུམ་པ་ཅན་ཟེར་རོ། །
གནོན་མི་ཐུབ་པ་ན་ལུས་ཀྱི་ནང་ཅུང་ཟད་ལྷོད་ལ། བ་སྤུའི་བུ་ག་ཐམས་ཅད་ནས་སྔོ་སིབ་སིབ་
སོང་བར་བསམ་ནས་གཞིལ། ནང་གཞིལ་བྱེད་ན་རོ་རྐྱང་གི་རླུང་དྷུ་ཏིར་བཅུག་ལྟེ་བ་ནས་སྙིང་
གའི་ཐད་ཙམ་དུ་སླེབས་པ་དང་ཡལ་བར་བསམ་ནས། དབུ་མའི་ནང་སྟོང་སང་ངེ་བ་ལ་སེམས་
གཏད། འདི་ནི་གཞིལ་ཚུལ་མཆོག་ཡིན་ཡང་ལས་དང་པོ་བ་རླུང་ཁུག་རིང་བ་ལ་ནི་སྔ་མ་ཕན་
ཕུགས་ཀྱི་ཡོན་ཏན་ལ་འོག་མ་འདི་ཆེའོ། །དེ་ནས་གནོན་མི་ཐུབ་སྙམ་ཙ་ན། སྤྱི་གཙུག་ནས་སྔོ་
སང་སང་སོང་བར་བསྒོམ་པ་སྤྱི་གཙུག་མདའ་ལྟར་འཕངས་པ་སྟེ་ཐུན་མགོ་ལ་རེ་རེ་ཙམ་བྱེད་
ཅིང་། གཞན་སྣ་བུག་ནས་སང་སང་བུས་ཏེ། སྤོས་རིང་གི་དུ་བ་ལྟར་ཕྱིར་ཐོན་ཏེ་ནམ་མཁའ་
ལ་ཡལ་བར་བསམ། འདི་ནི་མདའ་ལྟར་འཕངས་པ་ཟེར། དེ་ལྟར་རྡུབ་པ་དང༌། དགང་
བ་དང་གཞིལ་བ་མདའ་ལྟར་འཕངས་པ་བཞི་ལ་སྦྱོར་བ་བཞི་ལྡན་ཞེས་ཟེར་རོ། ། རླུང་བུམ་པ་
ཅན་འདི་ལ་ཞག་གསུམ་མམ་ལྔ་ལ་སོགས་པར་འབད་དེ། གང་འདོད་དུ་བསྐྱིལ་ཆོག་པ་བྱ།
འདི་ལ་སྙིང་ག་མན་ཆད་དམ་མགྲིན་པ་མན་ཆད་དགང་ཡང་ཆོག་མོད་སྐྱོན་ཡོན་གཉིས་ཀ་ཆེ་བས།
ལྟེ་བ་མན་ལ་གེགས་མེད་དོ། །
དེ་ལྟར་རླུང་ལ་སྦྱངས་ནས་གཏུམ་མོ་བསྒོམ་པ་ལ་གཉིས་ལས། དང་པོ་ནི་རྩ་གསུམ་
འཁོར་ལོ་དང་བཅས་པ་སྤྱི་བོར་ཧཾ་ཡིག་ལྟེ་འོག་ཏུ་ཉི་དཀྱིལ་དུ་ཕོ་བའི་མེ་དྲོད་དམ་མ་ལས་ཐོབ་
པའི་རཀྟ། དོན་དམ་པར་རྡོ་རྗེ་རྣལ་འབྱོར་མའི་ངོ་བོ་ཨ་ཐུང་ཤད་ཀྱི་རྣམ་པ་དམར་ཞིང་ཚ་བ་
ཞིག་གསལ་བཏབ་ནས། སྲིད་ཞིའི་དྭངས་བཅུད་ཐམས་ཅད་ཚ་ཞིང་འབར་བའི་རྣམ་པར་རོ་
རྐྱང་ནས་རྡུབས་ཏེ་ཨ་ཤད་ལ་ལན་བདུན་ཙམ་བུས་པས་ཇེ་དམར་ཇེ་བཀྲག་ཏུ་བྱུང་བར་བསམ་ལ་
རླུང་འཛིན་དེ་ནས་ཨ་ ཤད་ལས་མེ་ལྕེ་ཞིག་ཆད་དེ་ཧཾ་ཡིག་ལ་ཐིམ་པས་འོ་རྒྱལ་ལ་ལྕགས་ཐུར་
བསྣུན་པ་ལྟར་བྱང་སེམས་དཀར་པོའི་ཐིགས་པ་འགའ་ཨ་ཤད་ལ་བྲན་པས་མེ་ནང་དུ་མར་བླུགས་
— 211



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
པ་ལྟར་ལྷབ་ཀྱིས་འབར་ནས་ལྟེ་བ་མན་ཆད་ཀྱི་རྩ་འཁོར་གང་བ་ལ་རླུང་ཁུག་བཅུ། དེ་བཞིན་
དུ་སྙིང་ག་མན་ཆད་དང་། མགྲིན་པ་དང་སྤྱི་བོ་མན་རིམ་པ་ལྟར་བསྒོམ། དེ་ནས་ལུས་ཐམས་
ཅད་ ལྕགས་ཞུན་ཐེབས་པ་ལྟར་དམར་ ཧང་ངེ་བ་སྤུའི་བུ་ག་ནས་མེའི་ཚ་ཚ་དྲག་ཏུ་ཁོལ་ཞིང༌
འཕྱུར་བས་སྲིད་རྩེ་ནས། མནར་མེད་ཡན་ཆད་མེ་དཔུང་ལྔ་ལྡན་གྱི་རང་བཞིན་དུ་ཙག་ཙག་
འུར་འུར་འབར་ཞིང༌། བྱང་ཆུབ་སྒྲུབ་པའི་བདུད་ཚོགས་ཐམས་ཅད་བསྲེགས་པར་དམིགས་ལ་
རླུང་ཡུན་རིང་དུ་འཛིན་སྐབས་སུ་དབུ་མ་རྒྱ་ཆེ་བ་དང་ཆུང་བ་སོགས་ལ་དམིགས་པ་གཏད་སྣང་
སྲིད་ཐམས་ཅད་མེའི་རང་བཞིན་དུ་བསམ་ལ། རྩེ་གཅིག་ཏུ་འབད་པས་ཞག་བཅུ་གཉིས་ཙམ་
ནས་མེ་དྲོད་རང་འབར་དུ་འགྱུར་རོ། ། དེའི་བོགས་འདོན་ལ་ཐུན་མཚམས་སུ་རླུང་ཕྱིར་འཛིན་
དང་ནང་འཛིན་སྤེལ་མར་ཉེར་གཅིག་ནས་བརྒྱའི་བར་རླུང་སྟོབས་ཆེ་ཆུང་དང་བསྟུན་ལ་འབད་
པས་དྲོད་བཙན་ཐབས་སུ་སྐྱེ། བྱེ་བྲག་དགའ་བདེའི་ཡེ་ཤེས་ཆིག་རྫོགས་སུ་སྤར་པ་རྒྱུན་གྱི་རྣལ་
འབྱོར་ནི། གོང་ལྟར་ལྟེ་འོག་ཏུ་མེས་གང་བའི་ཚ་ངར་གྱིས་ཧཾ་ཡིག་ཞུ་སྟེ་སྤྱི་བོ་གང་བ་དང་།
མེས་ལྟེ་བ་གང་སྟེ། ཐིག་ལེས་མགྲིན་པ་གང་བ་དང་དུས་མཉམ། དེ་ནས་སྙིང་གར་དཀར་
དམར་ཞལ་མཇལ་བའི་བདེ་སྟོང་གི་ངང་ལ་བུམ་པ་ཅན་བརྒྱ་རྩ་སོགས་ཅི་ལྕོགས་སུ་འབད་པ་ནི།
ཐིག་ལེའི་དྭངས་མ་སྲོག་འཛིན་གྱི་རླུང་སྙིང་གར་ཟིན་པའི་དགོས་པ་དང་། སྙིགས་མ་ལྟེ་འོག་ཏུ་
མེར་སྦྱངས་པས་དྭངས་མ་སྐྱེད་པའི་གཞི་འབྱོང་བས་ཁ་སྦྱོར་དུ་དགང་བ་གནད་གལ་པོ་ཆེའོ། །
དེ་ཡང་ཡེ་ཤེས་ཀྱི་རླུང་གཡོན་ནས་རྒྱུ། ཉོན་མོངས་པའི་རླུང་གཡས་ནས་རྒྱུ། མ་ནིང་གི་རླུང་
གཉིས་མཉམ་དུ་རྒྱུ་བས་ གཡས་ནས་འབུད་ཅིང་གཡོན་ནས་བཟུང་། བུད་མེད་ལ་གོ་ལྡོག་
དགོས། དྭངས་མ་ཡེ་ཤེས་ཀྱི་རླུང་དང༌ མ་ནིང་སྲོག་འཛིན་ གྱི་ རླུང༌ རྒྱུ་དུས་ནང་དུ་འཛིན།
སྙིགས་མ་ཉོན་མོངས་པའི་རླུང་རྒྱུ་དུས་སུ་ཕྱིར་དབྱུང་ཞིང་ཆེར་མི་བཟུང་ངོ༌། ། དེ་ལྟར་རླུང་
བཟུང་བའི་དུས་འཁྲུལ་འཁོར་བྱ་བ་ནི། རྐེད་པ་གཡས་གཡོན་དུ་བསྐོར་བ་དང༌། རོ་སྟོད་
གཡས་གཡོན་དུ་གཅུ་བ་དང༌། མགྲིན་པ་བསྐོར་ཞིང་དགྱེ་སྐུར་བྱེད་པ་དང༌། རྐང་ལག་
བརྐྱང་བསྐུམ་བྱ་བ་དང་། ལུས་སྤྲུག་ཕུར་བསུབ་བྱ་བ་སོགས་མ་མཐའ་ལན་གསུམ་རེ་བྱས་པས་
གནས། དེ་དག་གིས་རྩ་མདུད་གྲོལ་ཞིང་རྩ་ཐམས་ཅད་འདུལ་བ་ཡིན་ནོ། ། གཉིས་པ་སྤྲོས་
བཅས་བློ་ཆེན་རྩ་འཁོར་ཡོངས་རྫོགས་ལ་བརྟེན་པ་ནི་གོང་དུ་བསྟན་པ་རྣམས་བསྒོམ་ཀྱང་མེ་
དམིགས་སོགས་མི་གསལ་བའམ། གསལ་ཡང་བོགས་དབྱུང་བའི་ཕྱིར་ལུས་གནད་སྔར་ལྟར་
རམ། ཡང་ན་རྐང་པའི་ལོང་བུ་གཉིས་བསྣོལ་ལ་པུས་མོ་སོ་སོར་བསླང་། ལག་གཉིས་བསྣོལ་
བའི་གྲུ་མོ་པུས་སྟེང་དུ་བཙུགས་ལག་གཉིས་དཔུང་བ་གཡས་གཡོན་གྱི་སྟེང་དུ་སྦྱར་ཏེ་པུས་འཁྱུད་
ཀྱིས་བཅིངས་པས་རྐང་པ་ལ་ཐབ་འགལ་གྲུ་གསུམ་གཉིས་ལག་པ་བཞི་སྟེ་དྲུག་ནི་མེ་ཐབ་དྲུག་
— 212
dll



གསང་དབང་དང་འབྲེལ་བའི་རྩ་རླུང་གཏུམ་མོའི་ཁྲིད་ཡིག་བདེ་དྲོད་རང་འབར་བཞུགས།
འཆང་དུ་བཅའོ། ། དམིགས་རིམ་ནི། རྩ་བ་རྡོ་རྗེའི་ཚིག་རྐང་ལས། སྤྲོས་བཅས་བློ་ཆེན་རྩི་
འཁོར་ཡོངས་རྫོགས་ལ༔ བརྟེན་ནས་ཐུན་མོང་མིན་པའི་འབར་འཛག་ནི༔ རོ་རྐྱང་དབུ་
གསུམ་མ་འཁྱོག་མ་ཁུམ་པར༔ མདུད་བྲལ་ལུས་ཀྱི་ཀ་བའི་ཚུལ་དུ་གནས༔ མཁར་བཅས་
སྤྱི་བོ་བདེ་ཆེན་འཁོར་ལོ་ནི༔ རྩ་འདབ་སུམ་བརྒྱ་དྲུག་ཅུ་གྱེས་པ་ལ༔ ར་དང་ཧ་ལས་རྡོ་རྗེ་
མཁའ་འགྲོ་ནི༔ སྐུ་མདོག་དཀར་གསལ་མེ་ལོང་ཡེ་ཤེས་སྐུ༔ ཞེ་སྡང་འཇོམས་ཕྱིར་རྡོ་རྗེ་གྲི་
ཐོད་འཛིན༔ གཙོ་འཁོར་ཡབ་ཡུམ་སུམ་བརྒྱ་དྲུག་ཅུ་བཞུགས༔ མགྲིན་པ་ལོངས་སྤྱོད་
འཁོར་ལོའི་གནས་ཉིད་དུ༔ རྩ་འདབ་བཞི་གྱེས་བརྒྱད་གཉིས་བཅུ་དྲུག་སྟེ༔ ཅེ་དང་རི་
ལས་རིན་ཆེན་ཌཱཀྐི་ནི༔ སྐུ་མདོག་སེར་གསལ་མཉམ་ཉིད་ཡེ་ཤེས་སྐུ༔ ང་རྒྱལ་འཇོམས་
ཕྱིར་ རིན་ཆེན་ གྲི་ཐོད་འཛིན༔ གཙོ་འཁོར་ཡབ་ཡུམ་བརྒྱད་ གཉིས་ བཅུ་དྲུག་བཞུགས༔
སྙིང་ག་དྲན་པ་རྣམས་བཀོད་འཁོར་ལོ་ནི༔ རྩ་འདབ་སུམ་ཅུ་རྩ་གཉིས་གྱེས་པ་ལ༔ ཧྲི་དང་
མ་ལས་སངས་རྒྱས་ཌཱཀྐི་ནི༔ སྐུ་མདོག་མཐིང་གསལ་ཆོས་དབྱིངས་ཡེ་ཤེས་སྐུ༔ གཏི་མུག་
འཇོམས་ཕྱིར་འཁོར་ལོའི་གྲི་ཐོད་འཛིན༔ གཙོ་འཁོར་ཡབ་ཡུམ་སུམ་ཅུ་རྩ་གཉིས་བཞུགས༔
ལྟེ་བ་སྐྱེད་བྱེད་སྤྲུལ་པའི་འཁོར་ལོ་ནི༔ རྩ་འདབ་དྲུག་ཅུ་རྩ་བཞི་དག་ལ་ནི༔ ཧཱུྃ༔ དང་ནི་
ལས་པདྨ་ཌཀྐི་ནི༔ སྐུ་མདོག་དམར་གསལ་སོར་རྟོག་ཡེ་ཤེས་སྐུ༔ འདོད་ཆགས་འཇོམས་
ཕྱིར་པདྨའི་གྲི་ཐོད་འཛིན༔ གཙོ་འཁོར་ཡབ་ཡུམ་དྲུག་ཅུ་རྩ་བཞི་བཞུགས༔ གསང་གནས་
མྱོང་བྱེད་བདེ་སྐྱོང་འཁོར་ལོ་ན རྩི་འདབ་ཉི་ཤུ་རྩ་བརྒྱད་གྱེས་པ་ལ༔ ཡ་དང་ས་ལས་
ལས་ཀྱི་ཌཱཀྐི་ནི༔ སྐུ་མདོག་ལྗང་གསལ་བྱ་གྲུབ་ཡེ་ཤེས་སྐུ༔ ཕྲག་དོག་འཇོམས་ཕྱིར་རྒྱ་གྲམ་
གྲི་ཐོད་འཛིན༔ གཙོ་འཁོར་ཡབ་ཡུམ་ཉི་ཤུ་རྩ་བརྒྱུད་བཞུགས༔ བ་སྤུའི་བུ་ག་ས་ཡ་དྲུག་
འབུམ་ན༔ སྣ་ཚོགས་མཁའ་འགྲོ་ས་ཡ་དྲུག་འབུམ་ནི༔ སྐུ་མདོག་སྣ་ཚོགས་གྲི་གུག་ཐོད་
ཁྲག་འཛིན༔ ཡབ་ཡུམ་གཉིས་མེད་བདེ་ཆེན་གཉིས་མེད་འཁྲིལ༔ སྟེང་འོག་ཐབས་ཤེས་ཨ་
དང་ཧཾ་ཡིག་གསལ༔ ཞེས་གསལ་བཏབ་སྟེ་སྲིད་ཞིའི་དྭངས་བཅུད་རྣམས་རྡུབས་ནས་འབར་
འཛག་བྱ་བ་ནི། རྩ་བ་ལས། རོ་རྐྱང་ལམ་བརྒྱུད་ལྟེ་འོག་ཨ་ཐུང་ལ༔ མེ་སྦྱར་གསང་བའི་
ཌཀྐི་ཡབ་ཡུམ་ལ༔ ཕོག་པས་གཙོ་འཁོར་ཐམས་ཅད་རྗེས་སུ་ཆགས༔ སྦྱོར་བ་མཛད་པའི་
སྦྱོར་མཚམས་དཀར་དམར་སྤྲིན༔ རྩ་ཡི་ནང་ཀུན་ཞུ་བདེས་མེར་གྱིས་གང༔ ཨ་ཐུང་ལ་
ཕོག་མེ་ལྕེ་ཡར་འཕྲོས་པས༔ ཧཱུྃ་ཡིག་ལ་ཕོག་བྱང་སེམས་རྒྱུན་འཛག་པས༔ སྤྱི་བོའི་རྡོ་རྗེ་
ཌཀྐི་ཡབ་ཡུམ་ལ༔ ཕོག་པས་གཙོ་འཁོར་རྗེས་ཆགས་སྦྱོར་བ་མཛད༔ སྦྱོར་མཚམས་བྱང་
སེམས་དཀར་དམར་རྩ་འཁོར་གང་༔ ཨ་ཡིག་མེ་འབར་ལྟེ་བའི་ཌཀྐི་ལ༔ ཕོག་པས་རྒྱུད་
བསྐུལ་གཙོ་འཁོར་རྗེས་ཆགས་མཛད༔ སྦྱོར་མཚམས་བྱང་སེམས་དཀར་དམར་རྩ་ནང་ཁྱབ༔
— 213 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མེ་ལྕེའི་འོད་ཀྱིས་ཧཾ་ཞུ་ བདེ་ བའི་རྒྱུན༔ མགྲིན་ པའི་མཁའ་འགྲོ་ཡབ་ཡུམ་ལ་ ཕོག་པས༔
གཙོ་འཁོར་རྗེས་ཆགས་སྦྱོར་བ་མཛད་པའི་རྒྱུན༔ སྦྱོར་མཚམས་བྱང་སེམས་དཀར་དམར་རྩ་
ནང་ཁྱབ༔ མེ་ལྕེའི་འོད་ཀྱིས་སྙིང་གའི་ཊཱཀྐི་ལ༔ ཕོག་པས་གཙོ་འཁོར་རྗེས་ཆགས་སྦྱོར་བ་
མཛད༔ སྦྱོར་མཚམས་བྱང་སེམས་དཀར་དམར་རྩ་ནང་ཁྱབ༔ སྣ་ཚོགས་མཁའ་འགྲོ་ཡབ་
ཡུམ་ལ་ཕོག་པས༔ ས་ཡ་དྲུག་འབུམ་རྗེས་ཆགས་སྦྱོར་བ་མཛད༔ སྦྱོར་མཚམས་བྱང་
སེམས་རྒྱུན་བབས་ལུས་ཀུན་ཁེངས༔ ཧཱུྃ་ཡིག་ལས་འཕྲོས་བྱང་སེམས་དཀར་བསིལ་ དང༔
ཨ་ཐུང་ལས་འཕྲོས་དམར་ལ་ཚ་བ་གཉིས༔ དཀར་དམར་ཞུ་བདེ་སྙིང་གར་ཞལ་མཇལ་བར༔
ཤེས་པ་གཏད་དེ་ཡུག་གཅིག་མཉམ་པར་བཞག༔ འཁོར་ལོ་རེ་ལ་རླུང་ཐུན་དམིགས་སྐོར་རེ
བདེ་སྟོང་གཉིས་མེད་བུམ་ཅན་ཁ་སྦྱོར་འཆང༔ སྐབས་འདིར་འོག་ནས་འབྱུང་བའི་འཁྲུལ་
འཁོར་ གྱི་ རིམ་པ་ཅི་ལྕོགས་བྱ༔ དེ་ལྟར་ལུས་གཅུས་རླུང་སྤྲུགས་དྲག་པོ་ཡིས༔ དཀར་
དམར་གཉིས་པོ་ཞོ་ཁྲག་བསྲེས་པ་ལྟར༔ འདྲེས་དེ་རྩ་ཁམས་བ་སྤུའི་བུ་ག་ཚུན༔ དཀར་
དམར་ཞུ་བདེས་ཡོངས་སུ་ཁྱབ་པར་བལྟ༔ དེ་ལྟར་བརྒྱ་འམ་ལྔ་བཅུ་ཉེར་ལྔ་ཡིས༔ མཐའ་
བྱས་ཐོ་རངས་ཉི་དྲོས་དགུང་ག་རྣམས༔ དུས་ཀྱི་གནད་དང་བསྟུན་ནས་འབད་དེ་བསྒོམ༔
ལྷ་སྐུ་ལ་བརྟེན་འབར་འཛག་དམིགས་རིམ་མོ༔ དེ་ལྟར་འབད་ཅིང་སྐྱབས་སུ་ལྷ་ཚོགས་དེ་
དག་ཐམས་ཅད་ཀྱི་ཐུགས་སྲོག་ལས་ རང་མདོག་དང་མཐུན་པའི་ཡེ་ཤེས་ལྔའི་མེ་དཔུང་འཕྲོས་
པས་རྩ་ནང་ཐམས་ཅད་ཁྱབ་པ་ལ་རིམ་པ་ལྟར་སེམས་བཟུང་སྟེ་རླུང་བཟུང་ཞིང་འཁྲུལ་འཁོར་
བྱ༔ དེ་ལྟར་སྤྲོས་མེད་དང་སྤྲོས་བཅས་རིམ་པར་བསྒོམ་གང་རུང་གཅིག་ལ་རྩེ་གཅིག་ཏུ་ཟླ་བ་
དྲུག་གམ་ལོ་གཅིག་ཙམ་ལ་སྦྱངས་པས་རླུང་འབྱོངས་པའི་ཚེ་གང་འདོད་དུ་བསྐྱིལ་ཆོག་པ་ལུས་ལ་
བདེ་དྲོད་སེམས་ལ་རྟོགས་པ་སོགས་མ་སྐྱེས་ཀྱི་བར་དུ་འབད་པར་བྱའོ༔ གཞན་ཡང་འབྱུང་
བའི་བཅུད་ལེན་བྱེད་པ་ནི༔ དེ་ནས་འབྱུང་ལྔའི་བཅུད་ལེན་ཟབ་མོ་ནི༔ གསང་བའི་ལས་
ཀྱི་ཌཱཀྐིའི་ཐུགས་སྲོག་ལས༔ འོད་འཕྲོས་འབྱུང་བ་རླུང་གི་དྭངས་བཅུད་བསྡུས༔ ཐིམ་ཞིང་
བདེ་སྤྱོད་བྱང་སེམས་གྱེན་དུ་འཕྱུར༔ ལྟེ་བའི་པདྨ་མཁའ་འགྲོའི་ཐུགས་སྲོག་ལས༔ འོད་
འཕྲོས་འབྱུང་བ་མེ་ཡི་དྭངས་བཅུད་བསྡུས༔ ཐིམ་ཞིང་བདེ་སྦྱོར་བྱང་སེམས་གྱེན་དུ་འཕྱུར
སྙིང་གའི་ སངས་ རྒྱས་ ཌཀྐིའི་ཐུགས་སྲོག་ལས༔ འོད་འཕྲོས་འབྱུང་བ་ནམ་མཁའི་ དྭངས་
བཅུད་བསྡུས༔ ཐིམ་ཞིང་བདེ་སྦྱོར་བྱང་སེམས་གྱེན་དུ་འཕྱུར༔ མགྲིན་པའི་རིན་ཆེན་
ཌཀྐིའི་ཐུགས་སྲོག་ལས༔ འོད་འཕྲོས་འབྱུང་བ་ས་ཡི་དྭངས་བཅུད་བསྡུས༔ ཐིམ་ཞིང་བདེ་
སྦྱོར་བྱང་སེམས་གྱེན་དུ་འཕྱུར༔ སྤྱི་བོའི་རྡོ་རྗེ་ཊཱཀྐིའི་ཐུགས་སྲོག་ལས༔ འོད་ འཕྲོས་
འབྱུང་བ་ཆུ་ཡི་དྭངས་བཅུད་བསྡུས༔ ཐིམ་ཞིང་བདེ་སྦྱོར་བྱང་སེམས་གྱེན་དུ་འཕྱུར༔ དེ་
- 214 -
16
ir



)J7
གསང་དབང་དང་འབྲེལ་བའི་རྩ་རླུང་གཏུམ་མོའི་ཁྲིད་ཡིག་བདེ་དྲོད་རང་འབར་བཞུགས།
ལྟར་འཁོར་ལོ་རེ་ལ་རླུང་ཐུན་ནི༔ གསུམ་ལྔ་བདུན་སོགས་སྐབས་སྦྱར་བརྩོན་པས་བསྒོམ༔
ཡོན་ཏན་བསམ་བརྗོད་བགྲངས་བར་མི་ནུས་སོ༔ འདི་ལྟར་འབད་པས་དུས་མིན་གྱི་འཆི་བ་
བཟློག་པ་དང༔ ཚེ་སྒྲུབ་དང་འཆི་བླུ་རྣམས་ཀྱི་མཆོག་ཏུ་འགྱུར་ཞིང་བསོད་ནམས་དང་གཟི་
བརྗིད་རྒྱས་པ་སོགས་ཡོན་ཏན་དུ་མ་མཆིས་སོ༔ དེ་ནས་རླུང་རྡོ་རྗེ་བཟླས་པ་བྱ་བ་ནི། རྩ་བ་
ལས། རྩ་བའི་རླུང་ལྔ་མ་ཟིན་ཟིན་བྱེད་པ༔ དམ་ཚིག་རླུང་གི་རྡོ་རྗེའི་བཟླས་པར་བསླབ་
ཟིན་པ་བརྟན་པར་བྱེད་པ་ཡེ་ཤེས་རླུང༔ བར་རླུང་ལ་བརྟེན་རྡོ་རྗེའི་བཟླས་པར་བསླབ༔
དམ་ཡེ་དབྱེར་མེད་ རྡོ་ རྗེའི་བཟླས་པ་ནི༔ མཚན་ལྡན་བླ་མའི་ཞལ་ལས་ཤེས་པར་བྱོས༔
ཞེས་གསུངས་པ་ལྟར་བློ་དམན་རྣམས་ལ་འཇུག་པ་བདེ་བའི་ཕྱིར། དང་པོ་ནི་རང་ཉིད་རྟ་ཕག་
ཡབ་ཡུམ་དུ་གསལ་བའི་སྐུའི་དབུས་སུ་རྩ་འཁོར་མེད་པའི་རྩ་གསུམ་འདུས་མདོར་ཨ་ཐུང་དེ་ཉིད་
ཉི་མའི་དཀྱིལ་འཁོར་དུ་གྱུར་པའི་སྟེང་དུ་རྒྱལ་བ་ཐམས་ཅད་ཀྱི་ གསུང་གི་རང་བཞིན་ཡི་གེ་
ཨཱ༔ དམར་པོ་གཅིག་གསལ་བཏབ་ལ་རླུང་བུམ་པ་ཅན་ཁ་སྦྱོར་དུ་བསྒོམ་སྟེ་རླུང་ཕྱིར་འབུད་པའི་
སྐབས་སུ། ཨཱ༔ ལས་འབྱུང་ལྔའི་རླུང་འོད་ཟེར་ལྔ་ལྡན་ཟ་འོག་གི་རྣལ་མ་བརྐྱངས་པ་འདྲ་བའི་
སྣེ་ལ་ཧཱུཾ་མཐིང་ནག་འཕྲོས་སྣ་སྒོ་ནས་འདོམ་གང་གི་ཐད་དུ་སླེབས་པར་བསྒོམ། ནང་དུ་རྡུབས་
པའི་ཚེ་ཨོཾ་དཀར་པོ་ཟེར་ཐིགས་དང་བཅས་པ་སྣ་བུག་ནས་ནང་དུ་ཞུགས་ཨཱ༔ ལ་ཐིམ་པར་བསྒོམ།
གནས་པའི་ཚེ་ཕྱི་རོལ་དུ་ཧཱུྃ་དང་ནང་དུ་ཨཱ༔ ལ་ཤེས་པ་གཏོད་པ་ཡིན་ནོ། ། ཟིན་པའི་རྟགས་ནི་
སྣ་སྒོར་རླུང་ལྔའི་ཁ་དོག་མཐོང་བ་སོགས་འབྱུང༌། གཉིས་པ་ནི་དེ་བརྟན་པར་བྱེད་པ་ཡེ་ཤེས་
ཀྱི་རླུང་རྡོ་ རྗེའི་བཟླས་པ་ནི་བར་རླུང་ཙམ་ལ་བརྟེན་ཏེ་གོང་བཞིན་དུ་ཉམས་སུ་བླང་ངོ༌། །
གསུམ་པ་ དམ་ཡེ་དབྱེར་མེད་བརྡར་ གྱུར་རྡོ་ རྗེའི་བཟླས་པ་བླ་མའི་ཞལ་ལས་ཤེས་ཞེས་ པ་ནི།
འབྱུང་འཇུག་གནས་གསུམ་རྡོ་རྗེ་གསུམ་གྱི་རང་བཞིན་དུ་ཡེ་ནས་ལྷུན་གྱིས་གྲུབ་པ་ཡིན་པ་ལ་ཡིན་
པར་ཤེས་ནས་རང་བབས་བཅོས་མེད་དུ་འཇོག་པ་མ་ གཏོགས་ཡི་གེའི་གཟུགས་སུ་བསྒོམ་པ་
སོགས་མ་ཡིན་ནོ། ། དེ་དག་རྣམས་ཀྱི་བར་སྐབས་སུ་འཁྲུལ་འཁོར་བྱ་བའི་རིམ་པ་ནི། རྩ་བ་
ལས་བྱུང་བ་ལྟར་དང་པོ་སྟོང་ར་ཡན་ལག་ལྔ་སྦྱོང་ནི་རླུང་རོ་དགུ་བོ་བསལ་ཞིང་གཡོན་ནས་
བརྩམས་ཏེ་མགོ་བོ་གཡོན་གཡས་མདུན་རྒྱབ་གཅུ་སྐེད་བསྐོར་གཡས་གཡོན་མདུན་རྒྱབ་བཅགས་
རྐང་པ་གཡོན་བརྐྱངས་ཤིང་གཡས་སྐྱིལ་ཀྲུང་བཅས་ཏེ་སོར་མོ་ལན་གསུམ་བརྡབ་ཅིང་བརྐྱང་
བསྐུམ་བསྒྲེང་། གཡས་བརྐྱངས་ཤིང་གཡོན་སྐྱིལ་ཀྲུང་བཅས་ཏེ་ལན་གསུམ་བརྡབ་ཅིང་ལག་པ་
བརྐྱང་བསྐུམ་བརྡབ་ཅིང་བསྒྲེང༌། སྟོང་ཕུར་རྒྱབ་ཏུ་ཆག་ཆག་གདབ། མགྲིན་པ་གཞུ་མོ་
འགྱོང་ལྡན་གསུམ་དུ་བྱ། སྐྱིལ་ཀྲུང་ཐོག་ནས་དབུ་མ་འཛུགས་སྐོར་ཐེངས་གསུམ་བྱ། བར་
རླུང་ཅུང་ཟད་བཟུང་ལ་འབེབས་ཆུང་དང་འབའ་ཡིས་སྤྲུགས། །
— 215 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གཉིས་ པ་ དངོས་ གཞིའི་འཁྲུལ་འཁོར་ ལ། དང་ པོ་ རླུང་ སེམས་ དབུ་ མར་ གཞུགས༔
གཉིས་པ་སྟག་སྐྱུག་ཧ་འདྲེན་སྒུར༔ ཞེས་སྲིད་ཞིའི་དྭངས་བཅུད་ཐམས་ཅད་ཚུར་བསྡུས་ཏེ་
རྐྱང་མ་ལ་ཐིམ་པར་བསམ། གསུམ་པ་རུས་སྦལ་ཧྲིང་འདྲེན་བསྒྲད་ཅེས་ནད་གདོན་སྡིག་སྒྲིབ་
ཐམས་ཅད་རྒྱ་མཚོ་ཆེན་པོར་ཐིམ་པར་བསམ། བཞི་པ་གླང་ཆེན་ཨུ་འདྲེན་རྡོར་ཞེས་དབུ་མའི་
ངོས་ནས་རོ་རྐྱང་གཉིས་འདྲེས་པས་སྲིད་ཞིའི་དྭངས་བཅུད་འདྲེས་པས་ལས་དང་བག་ཆགས་
དག་པར་བསམ། ལྔ་བ་སྒལ་ཚིགས་སྦྱར་ཏེ་ལག་པ་གཡས་ཀྱིས། རྐང་པ་གཡོན་གྱི་སོར་མོ་
བརླ་སྟེང་དུ་བཟུང་སྟེ། ལག་པ་གཡོན་གྱི་སྲིན་ལག་གུག་པ་མཐེབ་ཆེན་གྱིས་མནན་ནམ་མཁར་
སྒྲེང༌། རྐང་བ་གཡས་པ་ས་ལ་བཙུགས་ཏེ་ལངས། དེ་བཞིན་དུ་ལག་པ་གཡས་སྒྲེང་ཞིང་རྐང་
པ་གཡས་པ་སྐུམ་མཐར་བར་འབེབས་བྱ། ས་གཞི་ཡུལ་ཕྱོགས་ཐམས་ཅད་འཇའ་ཚོན་སྤྲིན་
ཕུང་དུ་གཡོ་བའི་དབུས་ན། བླ་མ་ཡི་དམ་ཀུན་འདུས་ཀྱི་ངོ་བོ་གསང་བ་ཡེ་ཤེས་གར་གྱི་དབང་
མོ་ཆེ་ སྐུ་མདོག་ནམ་མཁའི་མདོག་ལྟར་གསལ་བའི་ ཕྱག་གཡས་མེ་ཤེལ་དང་ གཡོན་ཐོད་པ་
བསྣམས་པ། གཡས་སུ་གཙུག་ན་ཟླ་བ་གླང་བོའི་གདོང་ཅན། གཡོན་དུ་ལབ་ཀྱི་སྒྲོལ་མ་རྒྱུན་
མེད་གཅེར་བུར་སྐུ་མེའི་རང་བཞིན་ཅན་ཕྱག་གཡས་གྲི་གུག་གཡོན་ཁ་ཊཾ་བསྣམས་པ། འོད་
ཟེར་དཔག་མེད་འཕྲོས་པ་རང་ཉིད་ལ་ཕོག་པས་ལས་ངན་སྡིག་སྒྲིབ་ཐམས་ཅད་བྱང་ཞིང་དག་
པར་བསམ། ལབ་ཀྱི་སྒྲོལ་མའི་མཐེབ་མཛུབ་ནས་བདུད་རྩིའི་རྒྱུན་སྐྱ་ཆི་ལི་ལི་བབས་པས་རང་
གི་སྤྱི་བོ་ནས་ཞུགས་ཏེ་རྩ་ཁམས་ཐམས་ཅད་ཁྱབ་པར་བསམ་ཞིང་སྒྲ་གྲག་ཐམས་ཅད་ཧ་རི་ནི་ས་
ཏྲག་སེང་བྱ་གླི་ལ་སིདྡྷི་ཧཱུྃ། ཞེས་གྲག་པར་མོས་ལ་ངག་ནས་ཀྱང་བཟླའོ། །དེ་ནས་རྗེས་ཀྱི་རིམ་
པ་ལ་རླུང་རོ་དབྱུང་ཞིང་འབེབ་ཆེན་གསུམ་ལ་རིམ་པ་ལྟར་ ཧ་ ཧཱུཾ་ ཕཊ་ཀྱི་སྒྲ་རིམ་པར་བརྗོད་
འདིར་མ་ཅིག་གསང་བ་ཡེ་ཤེས་མཁའ་འགྲོའི་བདེ་སྟོང་གཏུམ་མོའི་འཁྲུལ་འཁོར་གྱི་གདམས་པ་
འདིའང་ཟབ་ཆོས་བརྡ་དོན་ལ་མདོར་རྡོ་རྗེའི་ཚིག་རྐང་ཙམ་ལས་མ་མཆིས་ཀྱང་། གཏེར་སྟོན་
ཉིད་ཀྱི་ཉམས་སྣང་ལ་མཁའ་འགྲོ་མ་སྐུ་མདོག་དམར་པོ་རྒྱན་མེད་གཅེར་བུ་ཞིག་དང་། ཡང་ཆ་
ལུགས་གོང་འདྲ་ཞིག་གིས་བྲན་གྱི་ཚུལ་དུ་གླང་ལྤགས་ གདན་དུ་བཏིང་པའི་ཁར་གཙོ་མོ་དེས་
འཁྲུལ་འཁོར་གྱི་ཕྱག་རྒྱ་མཛད་དེ་རྩ་ཚིག་རྣམས་རིམ་གྱིས་གསུངས་པ་འཁྲུལ་མེད་དུ་བཀོད་པ་
ལྟར་རོ། ། དེ་ལྟར་འབད་པའི་ཚེ་ཐོག་མར་རྩ་རླུང་ཐིག་ལེའི་ཟུག་རྔུ་བྱུང་དུས་སྡུག་བསྔལ་དང་
དུ་བླངས་ཏེ་བཟོད་བསྲན་སྙིང་རུས་བསྐྱེད། བར་དུ་སྡུག་བསྔལ་ཡལ་ནས་བདེ་བ་མ་སྐྱེས་ཀྱི་
བར་དེར་ལེ་ལོ་དང་བཏང་སྙོམས་སུ་མི་བཏང་། མཐར་བདེ་དྲོད་འབར་ནས་ཉམས་ལེན་རེས་
འཇོག་ཏུ་མ་སོང་བར་ལས་རླུང་མ་འབྱོངས་པར་འདུ་འབྲལ་མེད་པར་བསྐྱང་ངོ༌། ། རྗེས་ལམ་
རྟགས་བསྟན་པ་ནི་དེ་ལྟར་འབྱུང་བ་ལྔའི་རླུང་ཟིན་པས་བདེ་སྟོང་གི་ཉམས་ལ་བརྟེན་ནས་ལམ་གྱི་
- 216 -



གསང་དབང་དང་འབྲེལ་བའི་རྩ་རླུང་གཏུམ་མོའི་ཁྲིད་ཡིག་བདེ་དྲོད་རང་འབར་བཞུགས།
ཉམས་རྟོགས་དཔག་ཏུ་མེད་པ་འཆར་ཏེ། ལས་རླུང་དབུ་མར་ཚུད་པའི་རྟགས་སུ་མདུན་གྱི་
ནམ་མཁའ་དུ་བ་ལྟ་བུ་དང་སྤྲིན་ལྟ་བུ་ལང་ལོང་དུ་འབྱུང༌། སྨིག་རྒྱུ་དང་སྲིན་བུ་མེ་ཁྱེར་དང༌།
མར་མེ་དང༌། འོད་ཀྱི་སྣང་བ་སྣ་ཚོགས་འབྱུང་ངོ༌། ། ཁྱད་པར་གསང་བར་རླུང་སེམས་ཟིན་
པས་བདེ་བའི་ཉམས་ཀྱིས་ཟས་ཀྱི་སྲེད་པ་དག་རླུང་ལོག་ན་ཐིག་ལེ་འཛག་པ་དང་འདོད་ཆགས་མི་
བཟོད་པ་སྐྱེ་བ་སོགས་ནད་སྣ་ཚོགས་འཇུག ལྟེ་བར་ཟིན་པས་དྲོད་སྐྱེ་ཁ་ཟས་འཇུ་ལོག་ན་ཕོ་
བའི་ནད་སྐྱེད། སྙིང་གར་ཟིན་པས་ཤེས་རབ་དང་རྟོགས་པའི་ཡེ་ཤེས་སྐྱེ། ལོག་ན་སྨྱོ་འབོག་
དང་ཡིད་མི་བདེ། མགྲིན་པར་ཟིན་པས་ངག་སྙན་ཅིང་རྩོམ་ལ་མཁས། ལོག་ན་ངག་ལྐུགས་
རིགས་སོགས་འབྱུང༌། སྤྱི་བོར་ཟིན་པས་ཚ་ནད་སེལ། འོད་གསལ་གྱི་སྣང་བ་དང་མི་རྟོག་པ་
ནམ་མཁའ་ལྟ་བུའི་ཉམས་སྐྱེ་ཞིང་སྣང་བ་གཏད་མེད་དུ་གྲོལ། ལོག་ན་གྲང་ནད་སྐྱེད། མགོ་
ན་བ་དང་དུས་མིན་དུ་འཕོ་བ་སོགས་འབྱུང༌། ཡང་ས་རླུང་ཟིན་པའི་རྟགས་སུ་རྡོ་བ་ཆུང་ངུའི་
སྟེང་དུ་ཡང་ལོ་འམ་ཟླ་བར་ཚུགས་པ་དང༌། ལུས་གཟི་བརྗིད་ཆེ་ཞིང་གཉིད་ཀྱང་ཆུང་དུ་འགྲོ།
ཆུ་རླུང་ཟིན་པའི་ལུས་སྣུམ་ཞིང་རྡུལ་ཆུང་མེ་རླུང་ཟིན་པས་ལུས་བཀྲག་མདངས་ཆེ་ཞིང་སྲོ་ཤིག་
ཉུང་དྲོད་ཆེ་རླུང་གི་རླུང་ཟིན་པས་ལུས་ལ་ངལ་དུབ་ཆུང་ཞིང་བྱ་ལྟར་མགྱོགས་ནམ་མཁའི་རླུང་
ཟིན་པས་ལུས་ཡོད་པ་མི་ཚོར་ཞིང་སྟོང་ཉམས་འཆར། ས་རྡོ་རི་བྲག་སོགས་ལ་ཐོགས་པ་མེད་
པའི་ཉམས་འབྱུང་ཞིང་སྟོབས་ཆེན་དངོས་སུའང་འབྱུང་། གཞན་ཡང་རླུང་བཞི་དབང་དུ་
འདུས་པས་ལས་བཞི་འགྲུབ། ཡུལ་ཉི་ཤུ་རྩ་བཞིའི་མཁའ་འགྲོ་མ་ཀུན་དྷུ་ཏིར་འདུས་པས་ཕྱི་རུ་
འདུ་བ་གསུམ་འབྱུང་སྟེ། རྩ་ཡིས་ནོར་འདུ་རླུང་གིས་མི་འདུ། ཐིག་ལེས་མི་མ་ཡིན་འདུ།
རྩ་ཁམས་རིག་པ་དྭངས་པས་མངོན་ཤེས་དང་རྟེན་འབྲེལ་འཆར། ཞག་བདུན་ཙམ་ལ་སྦྱང་
བས་ཐོག་མེད་ནས་བསགས་པའི་ལས་ཀྱི་སྒྲིབ་པ་ཐམས་ཅད་བྱང་བར་འགྱུར་རོ། །དེ་ལྟར་ཡོན་
ཏན་ཐམས་ཅད་རྩ་རླུང་ལ་རག་ལས་པས། དོན་མེད་ཀྱི་བྱ་བ་དང་མགོ་སྐོར་གྱི་དགེ་སྦྱོར་ཐམས་
ཅད་དོར་ལ་འདི་ཉིད་གཅིག་པུ་ལ་ཉམས་ལེན་ཆིག་དྲིལ་དུ་མཛོད་ཅིག ལས་རླུང་དབང་དུ་མ་
འདུས་ན། སེམས་ངོ༌ཅུང་ ཟད་ མཐོང་ཡང་བྱིས་པས་ རྟ་ཁ་མི་ཐུབ་ པ་དང་མཚུངས་ པས།
ཉམས་མྱོང་གི་གོ་བ་ཡོད་ཀྱང་དྲན་རིག་ཁ་ཡན་དུ་འཆོར། ལས་རླུང་ཟད་ན་སྒོམ་ཉིན་མཚན་
འདྲེས་ཏེ་རྨི་ལམ་གཏན་ནས་འགགས། ནང་དུ་རྩ་རླུང་འབྱོངས་པས་མངོན་སུམ་འོག་མིན་གྱི་
ཞིང་དུ་བསྒྲོད་ཅིང་ཚེ་གཅིག་འཇའ་ལུས་རྡོ་རྗེའི་སྐུ་མཆོག་མངོན་དུ་བྱེད་པའོ། ། གེགས་སེལ་
དང་བོགས་འདོན་སོགས་ལོགས་ལས་ཤེས་པར་བྱའོ། །
ཞེས་རྩ་རླུང་གཏུམ་མོའི་ཁྲིད་རིམ་འདི་ནི་སློབ་བུ་པདྨ་རྣམ་རྒྱལ་གྱིས་ནན་ཆེན་པོས་བསྐུལ་ངོར། རིག་
འཛིན་ཆོས་དབྱིངས་སྟོབས་ལྡན་རྡོ་རྗེས་རང་ལོ་ཉེར་དྲུག་གི་སྟེང་དབང་ཆེན་སྤྲེལ་གྱི་ལོར་ཇོག་རོང་གསང་ཆེན་
སྒྲུབ་སྡེ་ནས་སྦྱར་བའོ། །
inicio
- 217 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས་སོ། །
is
ir
༄༅། །བླ་མ་དང་གུ་རུ་ཕྱག་རྒྱ་ཆེན་པོའི་རིག་འཛིན་དབྱེར་མ་མཆིས་པའི་ཞབས་ལ་གུས་
པས་ཕྱག་འཚལ་ལོ། ། འདིར་འོད་གསལ་རྫོགས་པ་ཆེན་པོའི་སྔགས་ཀྱི་སྐོར་ལས་ཤེས་རབ་ཡེ་
ཤེས་ཀྱི་དབང་དང་འབྲེལ་བའི་རྫོགས་པ་ཨ་ནུ་ཡོ་ག་ཟབ་ལམ་ཕོ་ཉའི་ཁྲིད་ཀྱི་རིམ་པ་ལ་གསུམ་
ལས། །
དང་པོ་དགོས་པའི་རྒྱུ་མཚན་ནི་ཆོས་ཐམས་ཅད་ཀྱི་མཐར་ཐུག་བདེ་སྟོང་ལྷན་ཅིག་སྐྱེས་
པའི་ཡེ་ཤེས་མངོན་དུ་ བྱེད་ པ་ལ་བོགས་ འདོན་ ཕོ་ ཉའི་མྱུར་ལམ་ ལས་ ཐབས་ གཞན་ མེད་ དེ།
ཀློང་གསལ་ལས། དུས་གསུམ་སངས་རྒྱས་ཐམས་ཅད་ཀྱང་། །བྷ་གའི་དབྱིངས་ནས་རང་བྱུང་
སྟེ། ། ཆོས་རྣམས་ཀུན་གྱི་འབྱུང་གནས་ཉིད། ། བྷ་ག་གསང་སྔགས་ཀུན་གྱི་གནས། །བདེ་
ཆེན་ཡེ་ཤེས་འབྱུང་བ་ཡིན། ། འདི་ཉིད་མ་བསྟེན་ཐབས་གཞན་མེད། ། ཐབས་ཀྱི་རྒྱུད་ཀྱིས་
གྲོལ་བ་ཡིན། །བདེ་ཆེན་འདི་བསྟེན་གྲོལ་བ་ཐོབ། །ཡང་དག་སངས་རྒྱས་འདི་ལས་བྱུང༌། །
ཞེས་པས། གསང་སྔགས་ཀྱི་ལམ་ནི་ཟབ་མོ་ཐབས་ཀྱིས་གྲོལ་བ་ཡིན་ལ། ཐབས་ཀྱི་མཆོག་ནི་
བདེ་བ་ཆེན་པོ་བསྒོམ་པ་སྟེ། དེ་འབྱུང་བ་ནི་ཡུམ་ལས་འབྱུང་ལ། ཡུམ་གྱི་ལུས་ཀྱི་རང་བཞིན་
བྷ་ག་ཡེ་ཤེས་ཀྱི་མཁའ་དབྱིངས་ཆེན་པོ་ཡིན། སྤྱིར་འདོད་པའི་ཡོན་ཏན་ཐམས་ཅད་ཀྱི་མཆོག་
ཆགས་པ་སྤྱོད་པ་ཡིན་ལ། ཆགས་པ་འདི་འཁོར་བའི་རྩ་བ་ཡིན་ཡང༌། ལྕགས་ཀྱིས་ལྕགས་
གཅོད་པ་དང༌། རྡོས་རྡོ་གཅོག་པའམ། ཤིང་གི་འབུས་ཤིང་ཟ་བ་བཞིན་དུ་ཆགས་པ་ཉིད་
ལམ་ དུ་ཁྱེར་བས་འབྲས་བུ་མྱུར་དུ་འཐོབ་པ་ནི་ ཆགས་ ཅན་ སྔགས་ ཀྱི་ ཐེག་ པ་ འདི་ཡིན་ལ།
དབང་པོ་གཉིས་སྦྱོར་གྱི་ཆགས་པ་ལམ་དུ་བྱེད་པ་སྔགས་བླ་མེད་ཀྱི་རྒྱུད་ཡིན་པས། ཏཱ་རེ་ཕྱི་
རྒྱུད་ལས། འདོད་ཆགས་ཆེན་པོའི་ཡེ་ཤེས་འདིས། །ཆགས་ལྡན་རྣམས་ལ་བྱང་ཆུབ་སྟེར། །
ཞེས་དང་། བསྐལ་བ་བྱེ་བ་གྲངས་མེད་པར། །བཟང་པོ་སྤྱོད་པ་ཁོ་ནས་ཀྱང་། ། བྱང་ཆུབ་
རིན་ཆེན་མ་ཐོབ་པ། །ཕྱག་རྒྱའི་སྦྱོར་བ་འདི་ཡིས་ནི། །ཚེ་འདི་ཉིད་ཀྱིས་ཐོབ་པར་འགྱུར། །
བུད་མེད་སྦྱོར་ལས་ཕྱག་རྒྱ་ཆེ། ། མངོན་དུ་མཚོན་པར་བྱེད་པ་དེ། ། ཁྲུས་དང་གཙང་སྦྲ་མི་
དགོས་ཤིང༌། །དཀའ་སྤྱད་སྡོམ་པ་མེད་པར་ཡང་། །བདེ་བ་ཉིད་དང་དགའ་བས་འགྲུབ། །
- 218 —



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
གཟུགས་བརྙན་བླུགས་མ་ལ་སོགས་པས། །རྣལ་འབྱོར་སྐྱེ་བ་མི་འགྱུར་གྱི། །བྱང་ཆུབ་སེམས་
ལ་རབ་བརྩོན་ན། །དེ་ལ་རྣལ་འབྱོར་ལྷར་འགྱུར་རོ། །གཡོ་དང་སྨྲ་བ་སྤྱོད་པ་ཀུན། །ཕྱག་
རྒྱ་སྔགས་དང་ཆོ་གར་འགྱུར། །མར་མེ་ལེགས་པར་བླངས་ནས་ནི། །མུན་པའི་ཁྲོད་ནས་ནོར་
བུ་ལེན། །སྒྲིབ་པའི་མུན་པར་ཆོས་ཀྱི་དབྱིངས། །བུད་མེད་བདེ་བས་འཚོལ་བར་བྱ། །ཞེས་
སོ། །
གཉིས་པ་བརྟགས་ཏེ་འགུགས་པ་ལས། དང་པོ་ཕྱག་རྒྱ་མ་བྱེ་བྲག་ཏུ་བརྟག་པ་དང་།
སྤྱིར་བརྟག་པ་གཉིས་ལས། །
དང་པོ་ལ་བཅུ། དང་པོ་ན་ཚོད་ལ་བརྟགས་པ་ནི། བཅུ་གཉིས་མ་ནི་སྒྱུ་འཕྲུལ་ལས།
བདེ་དོན་རྣམ་པ་བཅུ་གཉིས་ལྡན། ། ཞེས་སོ། ། བཅུ་དྲུག་མ་ནི་མཚན་བརྗོད་ལས། བཅུ་
དྲུག་ཕྱེད་ཕྱེད་ཐིག་ལེ་འཆང་། །ཞེས་སོ། །ཉི་ཤུ་མ་ནི། རྣམ་པ་ཉི་ཤུ་བྱང་ཆུབ་པ། །ཞེས་
པས་མཆོག་ཏུ་བསྔགས་པའོ། ། གཉིས་པ་གཟུགས་ལ་བརྟག་པ་ནི། མི་ཕྲ་མི་སྒྲོམ་ཆེ་ཆུང་རན་
པ། སྟོད་སྨད་རྒྱས་ལ། སྐེད་པ་ཕྲ་བ། ཤ་འཇམ་པ། མཉེན་ལྕུག་འཁྲིལ་ལྡེམ་སོ་ཚགས་
དམ་ལ་ཐུང་བ་གང་ནས་བལྟས་ཀྱང་སྐྱོན་མེད་ཅིང་། འཛུམ་མདངས་ཆེ་ལ་མཛེས་པའོ། །
གསུམ་པ་ཁ་དོག་ལ་བརྟག་པ་ནི། སྣུམ་ཞིང་དཀར་ལ་དམར་ཆགས་པ། སྐྲ་སེར་བ། སྨིན་
མ་ནག་ལ་འཁྱུག་པ། མིག་དཀར་ནག་འབྱེད་པ། སོ་དཀར་བ། མཆུ་སྙིང་དམར་བ།
མདངས་དང་ལྡན་ཞིང་གཟི་བརྗིད་འོད་དུ་འབར་བའོ། ། བཞི་བ་སྐད་ལ་བརྟག་པ་ནི། ཕོ་
སྐད་དང༌། གོག་སྐད་དང་། འཛེར་བ་མ་ཡིན་པར། སྐད་ཕྲ་ལ་སྙན་པ་མདངས་ཆགས་པ།
སེང་བག་དང་ལྡན་པའོ། །ཚིག་ཉུང་ལ་སྒོ་གསལ་བ། དྲང་བོར་སྨྲ་ཞིང་རྫུན་མི་ཟེར་བའོ། །
ལྔ་བ་དྲི་ལ་བརྟག་པ་ནི། ངག་ལ་ཧ་ང་བ་མཆན་འོག་ལ་བསེ་དྲི་འཕོངས་ལ་ཤ་རུལ། ལུས་ལ་
རྔུལ་དྲི་ལ་སོགས་པ་དྲི་མ་ངན་པ་མི་སྣོམ་པ། གླ་རྩི་དང་ཙན་དན་ལ་སོགས་པ་དྲི་བཟང་སྨན་དྲི་
སྣོམ་ཞིང་། ཁམས་གསོ་བ་དང་། བདེ་བ་སྐྱེད་ནུས་པའོ། །དྲུག་པ་སྤྱོད་ལམ་ལ་བརྟག་པ་ནི།
རྩེ་དབུགས་བྲེལ་ལ་དོན་མི་འགྲུབ་པ་མ་ཡིན་པར་སོས་དལ་བ་བྱ་བ་གང་ཡང་ཡོང་བ། ཕྱག་
དང་སྐོར་བ་མཆོད་པ་ལ་དགའ་བ། བླ་མ་དང་སྒྲུབ་པ་པོ་ལ་གུས་པ། ཅི་བྱེད་ཀྱང་ཡིད་དུ་
འོང་བ། མཛེས་ཤིང་སྐྱོན་མེད་པ་སྦྱིན་པ་གཏོང་བ་ལ་སོགས་ཆོས་སྤྱོད་ལ་དགའ་བའོ། །
བདུན་པ་ནང་རིག་པ་ལ་བརྟག་པ་ནི། མི་དགེ་བ་ལ་མི་འཇུག་པ་དད་པ་དང་མོས་གུས་སྙིང་རྗེ་
ཆེ་བ། བློ་ཡངས་པ། གསང་ཐུབ་པ། རིག་པ་གསལ་ཞིང་དྭངས་པ། རྣམ་ཤེས་གཞན་དུ་
མི་འཇུག་པ། མཐོ་དམན་གང་ཡང་རིགས་པ། སྒྲུབ་པ་པོ་ལ་དད་པ་དང་དུངས་སེམས་ཆེ་
བའོ། ། བརྒྱད་པ་བསགས་པ་ལ་བརྟག་པ་ནི། སྔ་མ་ནས་ཚོགས་བསགས་པ། ཆོས་ཟབ་མོ་
— 219 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དང༌ མཇལ་ཞིང་ སྣོད་ དུ་ རུང་ བ་ ཀུན་ གྱི་ ཡིད་དུ་འོང་བ། མཐོ་དམན་ཀུན་ གྱིས་བྱམས་པ།
ལུས་ཐུབ་ཅིང་དམ་ཚིག་གཙང་བ། ཟས་ནོར་འཐིབས་པ་བག་དྲོ་བ། མཁའ་འགྲོ་འདུ་བ།
ཅི་བསམ་འགྲུབ་པ། བདེ་སྐྱིད་ལོངས་སྤྱོད་ཀྱི་སྐལ་བ་ཡོད་པའོ། ། དགུ་བ་རིགས་ལ་བརྟག་པ་
ནི། རྣམ་པ་དྲུག་སྟེ། པདྨ་ཅན་དང་། དུང་ཅན་མ། རི་མོ་ཅན། རི་དྭགས་ཅན་དང་།
གླང་བོ་ཅན་དང༌། སྣ་ཚོགས་མའོ། ། དེ་ལ་པདྨ་ཅན་རབ་ནི་ཧ་ཅང་རིང་བ་མ་ཡིན། ཐུང་
བ་མ་ཡིན། བྱད་ཧ་ཅང་ཟུར་བ་མ་ཡིན། ལེབ་པ་མ་ཡིན། ཤ་རྩ་ ཧ་ ཅང་སྔོ་བ་མ་ཡིན།
སེར་བ་མ་ཡིན། ཅི་ནས་ཀྱང་མཛེས་པ། བྱད་དཀར་ལ་རྩ་དམར་བ་སྐྲ་སེར་ཞིང་ལི་བ།
སྐྱེས་པ་བས་རྩ་སྣ་བདུན་ཅུ་རྩ་གཉིས་ཀྱིས་མང་བ། ལུས་ལ་ཙན་དན་གྱི་དྲི་བྲོ་བ་ཁ་ནས་ཨུཏྤ་
ལའི་དྲི་ངད་ལྡང་བ། ལུས་རྒྱས་ཀྱང་སྐེད་པ་ཕྲ་བ། བདེ་བ་བསྐྱེད་པའི་རྩི་བཟང་བ་རྐང་ལག་
བྱ་ལྟར་དམར་ཞིང་ཕྲ་བ། མཆུ་སྐོར་ཅུང་ཟད་ཆེ་ཞིང་མཆུ་ལ་པདྨའི་རི་མོ་ཡོད་པ། སོ་ལེབ་པ་
ཚགས་དམ་པ། མཆུ་ལ་བུང་བ་འདུ་བ། ལྟེ་བ་ལ་པདྨའི་རི་མོ་ཡོད་པ། སོ་ལ་པདྨའི་རི་མོ་
འགའ་ཞིག་འབྲི་བ། ལྟེ་བའི་འོག་ན་རི་མོ་འགྲེང་བུ་གསུམ་ཡོད་པ། འོག་སྒོའི་རྩ་ཤིན་ཏུ་
བཟང་བ། སྨིན་མཚམས་སུ་རི་མོ་གསུམ་གྱེན་ཏུ་འགྲེང་བ། སྐྲ་མཚམས་དང་མུར་གོང་ན་
དར་ཐོད་ལྟ་བུའི་རི་མོ་ཡོད་པ། ལྕེ་ལ་རལ་གྲི་ལྟ་བུའི་རི་མོ་ཡོད་པ། ཕྲག་གོང་ངམ་སོག་ཕྲག་
ན་གཡུང་དྲུང་འཁྱིལ་བ་ལྟ་བུའི་རི་མོ་ཡོད་པ། ནུ་མ་ཕྲུ་ལ་འབུར་བ་བྷ་ག་རུབ་པ། བྷ་གའི་
མཐའ་མ་རུས་སྦལ་གྱི་རྒྱབ་འདྲ་ཞིང་སྤུ་མེད་ཅིང་ཤའི་སྒང་མཐོ་བ་བདེ་བ་ཆེ་བ། གཞན་གྱིས་
བློ་བཅོས་དཀའ་བ། གཞན་དགའ་བ་སྐྱེད་ཅིང་བྱིན་གྱིས་བརླབ་པར་ནུས་པ། སྐད་ཐོས་
པའམ་གཟུགས་མཐོང་བའམ། རིག་པ་ཙམ་གྱིས་བདེ་བ་སྟེར་བ་སྟེ། དེ་ཉིད་གང་ན་བཞུགས་
པའི་ཡུལ་ཕྱོགས་ཙམ་བཀྲ་ཤིས་ཤིང༌། ཐ་མ་བ་ལའང་བདེ་བ་སྟེར་ནུས་པའོ། ། དེའང་མཚན་
དེ་ལྟ་བུ་དང་ལྡན་ན་ཁྱད་པར་འཕགས་ཏེ། མ་ཧཱ་མ་ཡ་ལས། སྒྱུ་མ་དག་ནི་ཐམས་ཅད་
ལས། །བུད་མེད་སྒྱུ་མ་ཁྱད་པར་འཕགས། ། ཞེས་སོ། ། པདྨ་ཅན་འབྲིང་ནི་ཤ་དཀར་ལ་རུས་
ཁྱིམ་ཆེ་ཞིང་རགས་ལ་སྤྱོད་ལམ་གཙང་ཞིང་ཁོང་དལ་བ་འཇིག་རྟེན་གྱི་བྱ་བ་ལ་མཁས་ཤིང་བུ་
ཁྱེའུ་འབའ་ཞིག་སྐྱེ་བ། མཛེས་ཤིང་བཅོས་དཀའ་བའོ། ། ཐ་མ་དཀར་ཞིང་ལེགས་ཀྱང་ཡིད་
འཛིན་མི་ནུས་པ་གཟུགས་འཆོས་ཤིང་བྱི་དོར་ལ་བརྩོན་པ། རྒོད་ཁ་ཡང་ཞིང་གསང་མི་ཐུབ་པ།
མིག་ཕྲ་ཞིང་བསླུ་ཁ་ན་ཡང་བ་སྟེ་སྤངས་པའོ། ། དུང་ཅན་མ་རབ་ནི། ཤ་སེར་ལ་མདོག་སྣུམ་
པ་སྐྲ་རྩེ་འཁྱིལ་ཞིང་རྩ་དམར་བ། ཚིག་གསལ་ལ་ཟུར་མིག་བལྟ་བ་ཚིག་ཟུར་རྣོ་ཞིང་ཤེས་རབ་
ཆེ་བ་སྤྱོད་ལམ་ལ་མཁས་པ་འདུག་ཚུགས་ལེགས་པ། ཤ་ལུས་སྦོམ་ཞིང་སྐད་གདངས་ཆེ་བ།
སྐད་ངར་ཆེ་ཞིང་ཤ་ཚུགས་འཇམ་པ་སྟེ་བཟང་བའོ། ། འབྲིང་ནི་ལུས་མཛེས་ཤིང་སྔོ་ཆུང་བ།
- 220 གཡབ་



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
རྒྱབ་ནས་བལྟས་ན་དགྱེས་པ་སྙམ་ཞིང༌། མདུན་ནས་བལྟས་ན་རྒུབ་སྙམ་བྱེད་པ། ནང་དུ་
མགོ་འཕངས་དམའ་བ་བྱད་ཀྱི་གཟེངས་ཐུང་ལ་ཨོལ་ཀོ་ལེགས་པ། ལུས་འདྲེས་ན་སྙིང་ཉེ་ཞིང་
སེམས་གདུང་བའོ། ། ཐ་མ་ཤ་སེར་ལ་མིག་ཕོར་ཆེ་བ། བློ་རྣོ་ལ་དྲན་པ་གསལ་བ་འདུག་མི་
ཚུགས་ཤིང་འགྲོ་བ་ལ་དགའ་བ་ལག་པ་ཙབ་ཙུབ་མང་བ་འཆད་མི་བཙན་ཞིང་གཞུང་ངན་པ་སྐྱེས་
པ་ལ་དད་པ་ཆེ་བ་དེ་མི་བསྟེན་ཏོ། །རི་མོ་ཅན་རབ་ནི། ཤ་རྩི་སྔོ་ལ་བྱད་དཀྱུས་དང་ཡན་ལག་
རིང་བ། མཆུ་སྐོར་ཆེ་ཞིང་ལུས་སྦོམ་པ། མིག་དཀྱུས་རིང་ཞིང་ལེགས་པ། བྱད་ལུས་ལ་སྨེ་
བ་ཆུང་ངུ་དུ་མ་ཡོད་པ་སོ་མཉམ་པ། སྐད་སྙན་ཞིང་ཡིད་དུ་འོང་བ་ཞི་དུས་ཆེ་ཞིང་སྤྱོད་ལམ་
འཇམ་པ་བྱ་བ་ཐམས་ཅད་ལ་ཁྲམ་ཆེ་བ། གཟུགས་བཟང་ཞིང་ཤེས་པ་མཁས་པ། དབྱིབས་
ཕྱེད་ཅིང་སྨིན་དཔྲག་ན་རྩེ་གསུམ་ལྟ་བུའི་གཉེར་མ་གསུམ་གྱེན་ལ་འགྲེང་བ། དེའི་གོང་ན་ཐོད་
བཅིང་ལྟ་བུའི་རི་མོ་གཅིག་གམ་གསུམ་འཕྲེད་ལ་ཡོད་པའོ། །འབྲིང་ནི་ཤ་སྔོ་བསངས་ལ་དཔྲལ་
བའི་དབྱིབས་ཆེ་བ། ཡན་ལག་ཕྲ་ཞིང་ངག་དྭངས་པ། བྱད་གཟུགས་བཟང་ཞིང་གདངས་
སྙན་པ་སྨིན་དབྲག་ན་སྨེ་བ་གཅིག་གམ་གསུམ་ཡོད་པའོ། ། ཐ་མ་ནི་ཤ་རྩེ་ནག་ཅིང་དཔྲལ་བ་
སེར་བ། མིག་ཆུང་ཞིང་གཏིང་མིག་ཏུ་ཡོད་པ། ཁ་ཡང་ལ་གཏམ་མང་བ། སྐྱེས་པ་ལ་དད་
པ་ཆེ་བ་སྟེ་སྤང་ངོ༌། ། རི་དྭགས་ཅན་ནི་རི་དྭགས་ཀྱི་རོ་སྟོད་འདྲ་བ། ཤ་རྒྱས་ཤིང་ནུ་མ་ཆེ་བ་
རི་དྭགས་ཀྱི་སྨད་འདྲ་བ་ཤ་རྒྱས་ཤིང་བྷ་ག་རུབ་པ། དབུགས་དང་ཉི་གནས་ལ་གླ་རྩི་བྲོ་བ་སྐེད་
པ་ཕྲ་ཞིང་འགྲོས་དལ་བ། སྐྱེས་པ་ལ་མིག་མི་འཛུམ་པར་བལྟ་བ། སྐད་སྙན་པ་སྟེ། དེའང་
ཤེས་རབ་དང་དད་པ་ཆེ་བ་རབ། མོས་གུས་དང་གདུང་སེམས་ཆེ་བ་འབྲིང་། དེ་གང་དང་མི་
ལྡན་ན་ཐ་མ་སྟེ་སྤང་ངོ༌། ། གླང་པོ་ཅན་རབ་ནི་མིག་དཀྱུས་རིང་ཞིང་སྨིན་དཔྲག་ཡངས་པ།
ལུས་རིང་ཞིང་ཁོང་དལ་བ་གཞན་གྱི་ངག་མི་ཆོག་པ། རྣ་བ་ཆེ་ཞིང་ཡན་ལག་ཐུང་བ། ངོ་ཚ་
ཆེ་ཞིང་ཁ་དབང་ཆེ་བ། སྤྱོད་ལམ་སྒྲིམ་པོ་མི་ཤེས་ཤིང་ལྷོད་ཆགས་པ། སྐད་སྙན་ལ་དྲི་ཞིམ་
པའོ། ། འབྲིང་ནི་བྱད་སྔོ་ལ་གཟེངས་མཐོ་བ། ལུས་ཁྱིམ་ལེགས་ཤིང་ཡིད་དུ་འོང་བ། ཁོང་
ཆེ་བས་དོན་མི་འཆོར་ཞིང་བསྙུར་མི་གཏུབ་པ། ཕོད་ཆེ་ལ་དད་རིང་བའོ། ། ཐ་མ་རྫུན་ཆེ་ལ་
འཕྲོ་འདོད་པ། མདོག་ངན་པ་བཞིན་མི་སྡུག་པའོ། །མགུ་སླ་ལ་འཁེང་སྐྱེན་པ་གདོང་ཆུང་ལ་
སེར་སྣ་ཆེ་བ་སྤང་ངོ༌། ། སྣ་ཚོགས་ཅན་མ་ནི་གོང་གི་མཚན་རྟགས་བཟང་བ་འགའ་རེ་དང་ལྡན་
པ་སྟེ་དུང་ཅན་མ་ལ་སོགས་པའི་རྩྭ་ཅི་རིགས་སུ་ཡོད་པ་བདེ་བ་སྟེར་ནུས་ཤིང་རི་དྭགས་ཅན་མ་
ལྟར་དད་པ་ལ་སོགས་པ་རབ་འབྲིང་དུ་ཕྱེའོ། ། བཅུ་བ་རང་གི་ཉམས་འཆར་ཚུལ་ལ་བརྟག་པ་
ནི། བུ་མོ་མཚན་ལྡན་མ་དེ་མཐོང་བའམ། སྐད་ཐོས་པའམ་རིག་པ་ཙམ་ལ་བདེ་ཉམས་སྐྱེ་
ཞིང་ལུས་པོ་གཡའ་བ་དང་། སྐྱེ་བུན་སྦྲིད་ཆིལ་བྱེད་པ་ཆགས་པ་གཡོ་བ་དང་། འཁྲིལ་བ་ཙམ་
— 221 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལ་བདེ་ཉམས་སྐྱེ་ཞིང་། རྟོག་པ་འགགས་པ་དང༌། སྙོམས་པར་ཞུགས་དུས་མ་སྲུབས་ཀྱང་
བདེ་བ་རྫོགས་པར་སྐྱེ་བ། ཐིག་ལེ་མ་གཡོས་ཀྱང་། ཡེ་ཤེས་རང་ཤུགས་ལ་སྐྱེ་བ། མ་བཟུང་
ཡང་ཐིག་ལེ་མི་ཉམས་ཤིང༌། ཐིག་ལེ་འཆུགས་ཀྱང་ལུས་པོ་ལ་མི་གནོད་པ། ཡེ་ཤེས་གསལ་བ་
མི་རྟོག་པ་དང་ཤེས་རབ་སྐྱེ་བ། ཆགས་ཞེན་ཨ་འཐས་ཀྱི་རྟོག་པ་རང་སར་འཇིག་ཅིང་འཁོར་
བའི་སྤྲོས་པ་ཆོད་ལ་རྗེས་བརྟན་པའོ། །
གཉིས་པ་བྱེ་བྲག་ཏུ་བརྟག་པ་ནི་ཀློང་གསལ་ཉི་མའི་ རྒྱུད་ལས། ཕྱི་ནང་གསང་བའི་
རྟགས་ཚང་ཞིང་། །དྲི་ཞིམ་སྐད་སྙན་ཡིད་འོང་མཛེས། ། བདེ་བའི་མདངས་ལྡན་ཆོས་ལ་
མོས། །གསང་ཐུབ་ཤེས་རབ་ཆེ་བའོ། །ཞེས་པས། ཕྱི་ལུས་ནང་རྩེ་གསང་བ་སེམས་ཀྱི་རྟགས་
གསུམ་ཚང་བ་སྟེ། དེའང་ལུས་ལང་ཚོ་དར་ལ་བབས་པ་ལོ་བཅུ་གཉིས་སམ། བཅུ་གསུམ་
ནས་རྩ་བརྒྱད་ཀྱི་བར་གོང་གི་སྐྱོན་དང་བྲལ་བའོ། ། ཡོན་ཏན་ནི་ལུས་རྒྱས་པས་རྩ་རྒྱས། རྩ་
རྒྱས་པས་རླུང་རྒྱས། རླུང་རྒྱས་པས་ཐིག་ལེ་རྒྱས། ཐིག་ལེ་རྒྱས་པས་བདེ་བ་ཤིན་ཏུ་རྒྱས་སོ། །
བདེ་བ་རྒྱས་པས་རྣལ་འབྱོར་པའི་ཐིག་ལེ་འཕེལ་ཞིང་། བདེ་སྟོང་གི་ཡོན་ཏན་སྐྱེ་བའོ། །
དེའང་གཞོན་ནུ་མ་དེའི་ནང་གི་བདེ་བའི་སྟོབས་ཕྱིར་ཤར་བས་གཞན་གྱི་མིག་ཏུ་མཛེས་ཤིང་ཡིད་
དུ་འོང་བ། སྐྲ་ལི་ཞིང་སོ་ལེགས་པ་ཡན་ལག་གི་ཤ་རྒྱས་པའོ། ། དེ་ཉིད་གང་ན་གནས་པའི་
ཡུལ་དང་རྣལ་འབྱོར་པ་ལ་བཀྲ་ཤིས་པའོ། ། དེའང་དྲི་ཞིམ་པས་བདེ་བ་མི་ སུན་ཞིང་སྤྲོ་ལ།
སྐད་ སྙན་ པས་བདེ་ བ་ལ་ ཡིད་འཇུག སྐེད་ པ་ ཕྲ་བས་མཉེན་ ཞིང་ བདེ་བ་ རྒྱུན་མི་འཆད།
སྨད་ཀྱི་ཞེང་རྒྱས་ཤིང་བྷ་ག་རུབ་པས་རྩ་བཙལ་སླ། ཆགས་པའི་མདངས་ལྡན་པས་བདེ་བ་རང་
དབང་མེད་པར་སྐྱེ་བའི་དགོས་པ་ཡོད་དོ། ། ནང་གི་རྟགས་ནི་གསང་ཐུབ་པས་གསང་སྤྱོད་
གཞན་དུ་མི་སྨྲ་ཞིང༌། བདེ་བའི་སྐད་འབྱིན་པས་བདེ་ཁ་གཡོ་ལ། བྷ་གའི་ནང་ན་རྩའི་རྩེ་མོ་
རིང་བ་དེ་ལ་རྡོ་རྗེས་རེག་པ་ཙམ་གྱིས་བདེ་བ་མི་བཟོད་པ་སྐྱེ་ཞིང་སྐད་འབྱིན་པའོ། ། གསང་བ་
ནི་དད་པ་ཆེ་ཞིང་ཆོས་ལ་མོས་པས་ལོག་པའི་ལམ་དུ་མི་འགྲོ། ཤེས་རབ་ཆེ་བས་བླ་མའི་བརྡའ་
དང་གསུང་བགྲོས་ཕྱིན་ཅི་མ་ལོག་པར་གོ ། དམ་ཚིག་གཙང་ལ་དབང་ཐོབ་པས་གསང་སྤྱོད་ལ་
སྐུར་བ་མི་འདེབས་པའི་དགོས་པ་ཡོད་དོ། ། ཁྱད་པར་གོང་གི་མཚན་རྟགས་རྣམས་ཚང་ཞིང་
དཔྲལ་བར་སྨེ་བ་ཡོད་ན་སྐུ་རྡོ་རྗེ་མ་ཞེས་བྱ་བ་སྟེ་སྐུའི་དངོས་གྲུབ་སྟེར་བར་ནུས་སོ། ། མགྲིན་
པར་སྨེ་བ་ཡོད་ན་གསུང་རྡོ་རྗེ་མ་ཞེས་བྱ་བ་སྟེ་གསུང་གི་དངོས་གྲུབ་སྟེར་བར་ནུས་སོ། ། སྙིང་
གར་སྨེ་བ་ཡོད་ན་ཐུགས་རྡོ་རྗེ་མ་ཞེས་བྱ་བ་སྟེ་ཐུགས་ཀྱི་དངོས་གྲུབ་སྟེར་བར་ནུས་སོ། ། གནས་
གསུམ་གར་སྨེ་བ་ཚང་ན་ཡེ་ཤེས་མཁའ་འགྲོ་དངོས་ཡིན་པ་ལས། དེ་ནི་ཕལ་བའི་བུ་མོ་ཡིན་
སྙམ་མི་བྱའོ། །དེ་ཅིའི་སླད་དུ་ཞེ་ན། དེ་ནི་འབྱུང་བར་དཀོན་ཞིང་མཆོག་གི་དངོས་གྲུབ་སྩོལ་
— 222 –



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
ནུས་པས་ཐུགས་རྗེ་དང་ལྡན་པས་ན་ཚུལ་བཞིན་བསྟེན་པར་བྱའོ། ། དེ་ནི་ཡིད་བཞིན་ནོར་བུ་
ལས་ཀྱང་ལྷག་གོ ། མདོར་ན་ཀློང་གསལ་ལས། སྐྱོན་ངན་སྤང་ཞིང་ཡོན་ཏན་ ལྡན་ པ་་
བསྟེན། །འབྲས་བུ་གནས་སྐབས་མཐར་ཐུག་ཕུན་སུམ་ཚོགས། །ཞེས་སོ། །བསྟེན་དུ་མི་རུང་
བ་ནི་ཀློང་གསལ་ལས། དད་དང་ངོ་ཚ་མེད་པ་དང༌། ། རིགས་དང་རང་བཞིན་མེད་པ་
སྤང༌། ། ཞེས་དང༌། དད་པ་མེད་པ་དང་། ངོ་ཚ་ཁྲེལ་མེད་པ་དང་རིགས་ལྔའི་མཚན་ལྟས་
བཟང་པོ་ཉམས་པ་དང༌། རང་བཞིན་ངན་ལ་རྩུབ་པ། སྒོ་གསུམ་རྣམ་པར་མི་དགེ་བའོ། །
ཡང་དེ་ཉིད་ལས། རྩ་ཞིག་རྩེ་ཞ་རྩ་རྒུད་གསུམ། ། བདེ་བ་མེད་པས་སྤང་བར་བྱ། ། ཞེས་
དང༌། རྩ་ཞིག་ནི་བུ་སྐྱེས་པས་རུས་ཚིགས་ཕྱེ་ཞིང་ལྷོད་པའོ། ། ཞི་བ་ནི་ནང་གཅོང་ལ་སོགས་
པས་གཏར་བསྲེགས་བྱས་པས་བདེ་བའི་ལམ་ཉམས་པའོ། ། རྒུད་པ་ནི་ལས་དྲག་པོ་དང་། མྱ་
ངན་དང་ཟས་བཅུད་མེད་བརྟེན་པ་ལ་སོགས་པས་བདེ་བ་སྟེར་མི་ནུས་སོ། ། ཡང་མ་སྨིན་ཡལ་
དང་ཟད་པ་དང༌། །ཆུང་དང་ཉམས་དང་སྐྱོན་ཅན་སྤོང་། །ཞེས་པས། མ་སྨིན་པ་ནི་ཁམས་
ནར་མ་རྫོགས་པ་ལོ་བཅུ་མན་ཆད་པའོ། །ཡལ་བ་ནི་དྭངས་མ་ཟགས་ནས་མེད་པ་སྟེ། སུམ་ཅུ་
ལ་སོགས་ཡན་ཆད་དོ། ། ཟད་པ་ནི་བུ་ཚ་སྐྱེས་པའམ་ཟས་མེད་པ་ལ་སོགས་པའི་ཁམས་ཉམས་
པའོ། །ཆུང་བ་ནི་ཁམས་ཉུང་བའི་བུད་མེད་ཀྱི་རིགས་ཅན་བདེ་བ་ཤས་ཆུང་བའོ། ། ཉམས་པ་
ནི་ཁམས་ཟགས་པའོ། །སྐྱོན་ཅན་ནི་ནལ་བུ་ཡོད་པའོ། །ཁྱད་པར་དུ་བུད་མེད་ནག་མོ་མ་དག་
པའི་རིགས་སྤང་བྱའི་ཚོགས་ནི་འདི་ལྟར་རོ། ། དང་པོ་བདུད་མོ་འགྲིབ་བྱེད་མའི་རིགས་ཞེས་བྱ་
བ་ནི། གཟུགས་ཆེ་ལ་ཡན་ལག་རགས་ཤིང་ཁ་སྣ་ཆེ་ཞིང་། རྐང་པ་གཡས་འདོར་ཤ་མདོག་
དམར་རམ་ནག་པོ་ཅན། སྐད་སྦོམ་བྲང་རུས་འབུར་ལ་རྐེད་པ་གྱི་ལིང་དུ་ཡོད་པ། ཆོས་ལ་མི་
དད་སེར་སྣ་ཤིན་ཏུ་ཆེ་བ། ཕྲ་མ་དང་གཡེམ་ལ་དགའ་བ། ཀུན་ལ་སྙིང་རྗེ་ཆུང་ཞིང་མཛའ་བོ་
ལ་ངན་པ་སྟེ། དེ་བསྟེན་ཚེ་བསོད་ནམས་ལོངས་སྤྱོད་ཐམས་ཅད་འགྲིབ་པར་འགྱུར་རོ། ། དེ་
བཞིན་དུ་བདུད་མོ་མནོལ་བྱེད་མ་ཞེས་བྱ་བའི་བུད་མེད་ནི། གཟུགས་བོངས་ཤིན་ཏུ་ཆུང་ངམ་
ཡང་ན་སྦོམ་པ། ཤ་རྩུབ་ཞྭ་ སུལ་རགས་ཤིང་རྐང་ལག་གི་མགོ་རྣམས་ཆེ་བ། མདོག་ཀྱང་
དམར་མིག་གོར་མོ་ཡོད། སྤྱོད་ལམ་འཚུབ་ལ་ཕྱིན་ཅི་ལོག་པ། དབང་པོ་གསལ་བ། བཟང་
ལན་བརྗེད་ངེས་ཆེ་ཞིང་བདེན་པ་ཁྱད་དུ་གསོད་པ། གཡོ་སྒྱུ་མིག་སེར་རགས་ལ་གོ་ཡུལ་ཤེས་
རབ་ངན་པ། ཉོན་མོངས་ཆེ་ལ་གཏི་མུག་འཐིབ་པ། གོམ་པ་མགྱོགས་ལ་བཟང་ལན་ངན་
གྱིས་འདོན་པ། ལས་ལ་དྲག་ཏུ་འཇུག་ཅིང་བཟའ་བཏུང་བསྣོལ་འབོག་ཆེ་བ་སྟེ། འདི་བསྟེན་
མི་རུང་ཕུང་གསུམ་ལངས་ཤིང་ཚེ་རྒུད་མི་རུང་སྣ་ཚོགས་འབྱུང་བར་འགྱུར་རོ། ། དེ་བཞིན་དུ་
བདུད་མོ་ཟ་བྱེད་མ་ཞེས་བྱ་བའི་རིགས་ཀྱི་བུད་མེད་ནི། ལུས་བོངས་རགས་ལ་ཤ་སྣ་རྩུབ་པ།།
– 223 -
]



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
མིག་དམར་ཁ་ཆེ་སྣ་ཉག་ཅིང་མདོག་ཀྱང་དམར་བའམ་ནག་པོ་ལ། གདོང་ལ་སྨེ་བ་མང་པོ་ཡོད་
པ། སྐ་ བོངས་ ཆེ་ ལ་ རྐོ་ལོང་ དམ་ པ། གང༌ དང་ འགྲོགས་ ཀྱང་ འཁོན་ ཐབས་མང་ཞིང་།
གཙང་སྦྲ་ཆུང་ཞིང་དམར་ལ་རྔམས་པ། ཞེ་སྡང་རགས་ལ་ཁྲོ་གཏུམ་ཆེ་བ་སྟེ། འདི་བསྟེན་
དཔལ་རྣམས་རིང་དུ་འགྱུར་རོ། ། དེ་བཞིན་གནོད་སྦྱིན་མའི་རིགས་ཀྱི་བུད་མེད་ནི་མཚར་བའི་
རྣམ་པ་གང་ཡང་མེད་པ་ལ། བློ་རྒོད་ཅིང་གོམ་པ་དྲག་པོར་འགྲོ་བ། བློ་མི་བརྟན་ཅིང་འགྱུར་
ལྡོག་ཆེ་བ་ཁ་ནང་དུ་དྲི་ངན་བསྣམས་པ། རྐང་ལག་རགས་ལ་ཚིག་སྣ་ཚོགས་སྨྲ་བ། མིག་སེར་
ཆེ་ཞིང་མཆན་འོག་ནས་བསེ་དྲི་བསྣམས་པ། གསང་གནས་ཡང་རོ་ཁ་བ། ཞེ་ག་ལྡོག་ཅིང་
མཐོང་ཉམས་མི་དགའ་སྟེ། དེ་བསྟེན་ཕྲ་མེན་དང་བཀྲ་མི་ཤིས་པ་སྣ་ཚོགས་འོང་ངོ༌། ། དེ་
བཞིན་ལས་ཀྱི་རིགས་ཀྱི་བུད་མེད་ནི། ལུས་ཕྲ་སྐྲ་ནག་མཁུར་ཚོས་ཆེ་བ། ཨོག་མ་རྣོ་ཞིང་ཤ་
མདོག་སེར་ལ་རིད་པ། རྐན་ཕུག་ནག་ལ་དྲི་མ་ཆེ་བ། མིག་ཞུད་དམའ་ལ་མཚུལ་བ་མཐོ་བ།
མཆེ་བ་ཡོད་ཅིང་ཡང་ན་མདོག་དམར་བ་སྟེ། མིག་སེར་རྒོད་ལ་འདོད་ཆགས་ཆེ་བ་རྣམས་
བསྟེན་པས་ཚེ་ལ་བར་དུ་གཅོད་ཅིང་མི་རུངས་པས་སྤང་ངོ༌། ། དེ་བཞིན་དམ་སྲིའི་རིགས་ཀྱི་
བུད་མེད་ནི། དཔུང་མགོ་མཐོ་ལ་ཚིགས་པ་ཐམས་ཅད་སྦོམ་པ། གསུས་པ་ཆེ་ཞིང་འཕོང་
རུས་ཆུང་བ། སྣ་ཉག་མཁུར་ཚོས་ཆེ་ལ་དྲི་ངན་བསྣམས་པ། གསང་མི་ཐུབ་ཅིང་ཀོ་ལོང་
རགས་པ་ཙབ་ཙུབ་མང་ལ་ཕྲག་དོག་དང་མིག་སེར་བ། འཁོར་བར་སྐྱོ་ལ་སེར་སྣ་རགས་ཤིང་
བསམ་སྦྱོར་ངན་པ་སྟེ། འདི་བསྟེན་མཆོག་གི་དངོས་གྲུབ་སྐྱེ་བ་ལྔ་བརྒྱར་མི་འཐོབ། ཡུལ་
མཐའ་འཁོབ་དང་མ་རུངས་པ་ཁོ་ནར་བུད་མེད་དེ་འདྲ་མང་བས་སྤང་བར་བྱའོ། །དེ་བཞིན་ཤ་
ཟའི་རིགས་ཀྱི་བུད་མེད་ནི། ཤ་མདོག་ནག་ལ་སྐད་ཕོ་སྐད་དུ་ཡོད་པ། རྫི་མ་རིང་ཞིང་སྨིན་མ་
འཚུབ་པ། གསུས་པ་ལྡིར་ལ་བཤང་ལྕི་དང་དབྱ་ཆུ་མང་བ། ཁ་རྩོག་གཏམ་ལབ་ལ་དགའ་
ཞིང་སྦྱོར་བའི་འཁྱེར་སོ་མེད་པར་རོ་ཉལ་བྱེད་པ། མིག་སེར་ཤིན་ཏུ་རྒོད་པ་ལ་སོགས་ཏེ། དེ་
བསྟེན་ཚེ་འདིར་དངོས་གྲུབ་མེད་ཅིང་ཚེའི་བར་ཆད་མྱུར་དུ་འོང་ངོ༌། །ཚེ་འཕོས་ཏེ་དམྱལ་བར་
འགྲོ་དགོས་པའོ། ། དེ་བཞིན་རྐང་འཇིབས་མའི་རིགས་ཀྱི་བུད་མེད་ནི། གདོང་བ་དྲག་ཅིང་
ཧ་འདང་ཆེ་བ། ཚིག་རྩུབ་ཅིང་ལུད་པ་ཕྱོགས་བཅུར་འཕེན་པ། མི་ནོར་ལ་སྡང་ཞིང་ཟས་
བཅུད་ཆུང་བ། བྲེལ་མ་བྱ་བའི་དོན་མི་འགྲུབ་པ། སེམས་འཚབ་ཅིང་ཁ་རྒོད་བཞིན་ཕུག་
སྡུག་པ། རྨི་ལམ་ལྷ་མཐོང་དང་འདྲེ་མཐོང་མང་བ། མིག་སྤྲིན་ཁྲ་ལ་རྫི་མ་རིང་བ། མཛའ་
བ་ལ་སྡང་ཞིང་ཀུན་ལ་འཐབ་སྟེ། དེ་བསྟེན་དངོས་གྲུབ་རྣམ་གཉིས་ཟད་ཅིང་། ཚེ་ལ་བར་
ཆད་འགྱུར་རོ། ། དེ་བཞིན་བཅུད་འཕྲོག་མའི་རིགས་ཀྱི་བུད་མེད་ནི། ཤ་མདོག་སྐྱ་བོ་ཐལ་
མདོག་ལྟ་བུའམ། ཡང་ན་སེར་ལ་རིང་བ། ཡང་ན་སྔོན་པོ་ནག་པོ་སྨུག་པོ་ལ་སོགས། སྐྲ་
- 224 --



D
TO
ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
ཡང་ནག་ལ་རྩུབ་པ། ལུས་དྲི་མ་ཆེ་བ། མིག་འབྲས་དམའ་ལ་སྣ་གདོང་ཉག་པ། ཁ་ལྕོག་
ཅིང་ཚིག་ངན་སྣ་ཚོགས་རྒྱུན་ཏུ་སྨྲ་བ། ཁ་འཁྱལ་ཞིང་ཀུན་ལ་གཤེ་བ་དང༌། གྲོང་སྲང་འགྲིམ་
ལ་རྒོད་པ། གོས་རྒྱུན་ཟས་སོགས་གཙང་རྩོག་མེད་པར་ཁྱི་ཕག་ལྟར་སྤྱོད་པ། མིག་སེར་ཆེ་
ཞིང་ཟས་ལ་ངན་པ། སྐྱེས་པ་ཚུད་ན་འབྲལ་མི་ཕོད་པ་སྟེ། དེ་བསྟེན་ཚེ་ཐུང་ནད་སྣ་ཚོགས་
འབྱུང༌། རྣལ་འབྱོར་པའི་ཉམས་རྟོགས་འགྲིབ་པས་སྤང་བར་བྱའོ། ། དེ་ལྟར་མ་ཡིན་པའི་
ཡང་མ་ རུངས་ པའི་ རིགས་ རྣམས་ དབང་ པོ་ སྟེ། འབྱུང་ བ་རླུང་ གི་ དྭངས་མ་སྐྲ་ཡིན་ པས།
ཕག་གི་ཟེ་བ་ལྟར་ལངས་ན་དམ་སྲིའི་རིགས་ཀྱི་འདྲེ་མོ་ཡིན་པས་སྤང་། རུས་པ་བྱང་ཆུབ་ཀྱི་
དྭངས་མ་ཡིན་པས། སོ་སེར་ཧྲལ་ཧྲུལ་གྱི་སོ་འདྲ་ན་སྤང་། མ་ཡམས་རིགས་ཀྱི་འདྲེ་མོ་ཡིན།
རྐང་ལག་གི་སེན་མོ་བྱ་སྡེར་འདྲ་ན་དམ་སྲི་གསོད་བྱེད་མའི་རིགས་ཡིན། མཆན་ཁུང་གཡོན་དུ་
སྨེ་བ་བྱུང་ན་འཇོམས་བྱེད་མའི་རིགས་ཀྱི་བདུད་མོ་ཡིན། ཅེར་གྱིས་བལྟས་པས་སྙིང་མི་དགའ་
བ་དང་། ལྷང་གིས་སྨྲ་བས་སྒྲ་མི་སྙན་པ་རྣམས་གནོད་སྦྱིན་མའི་ རིགས་ཀྱི་བདུད་མོ་ཡིན།
གཞན་ཡང་གསང་སྒོ་འཆལ་བ་རྫུན་དང་དབྱེན་ཆེ་བ། དག་སྣང་ཆུང་ཞིང་དད་གུས་མེད་པ།
བྱི་ལ་དགའ་ཞིང་ཕྲག་དོག་རྒོད་པ་ལ་སོགས་པ་སྟེ། ཆོས་དང་མི་ལྡན་ཞིང་ཆོས་ལ་གནོད་པར་
བྱེད་པ་བདུད་ཀྱི་རིགས་ཡིན་པས་སྤང་བར་བྱའོ། ། ལར་མཛེ་མོ་ཕྱག་རྒྱུར་བསྟེན་ན་རང་སངས་
རྒྱས་ཐོབ་ཀྱང་གཞན་དོན་གཏན་ནས་མི་ནུས། ཡུགས་མོ་ཕྱག་རྒྱར་བསྟེན་ན་སྐྱེ་བ་བརྒྱ་སྟོང་དུ་
དངོས་གྲུབ་མི་ཐོབ། བླ་མ་དང་སློབ་དཔོན་ལ་དམ་ཉམས་པའི་བུད་མེད་ཕྱག་རྒྱར་བསྟེན་ན་
འགོ་བའི་ལྷ་དང་བྲལ་ཞིང་། ཡི་དམ་གྱི་ལྷ་མི་འགྲུབ་ཅིང་མཁའ་འགྲོ་རིང་དུ་འབྲོས། ཆོས་
སྐྱོང་གི་འཕྲིན་ལས་རྒུད། གདུལ་བྱའི་སྣ་འགགས། སྐྱེ་བོའི་ཡ་ཁ་སྡང་། མཚན་དང་མི་
ལྡན་པའི་བུད་མེད་ནི། ལན་གཅིག་བསྟེན་ཀྱང་མི་རུང་བ་སྣ་གཅིག་ཡོང་། ནོར་འབྲལ་དགྲ་
སྡང་ལོངས་སྤྱོད་དབུལ། མི་མཐུན་པའི་བྱུར་རྣམས་འཕེལ་བར་འགྱུར་རོ། །སྐུ་གསུང་ཐུགས་
ཀྱི་སྨེ་བ་ཡོད་པ་དང་། སྣ་ཕུག་གཡོན་གྱི་འགྲམ་སྟོད་སྨད་སྨེ་བས་བརྒྱན་ན། སྐྱོན་རྣམས་ལྡན་
ཡང་བཟློག་པར་འགྱུར་རོ། །དེ་ལྟར་ལས་ཀྱི་ཕྱག་རྒྱའི་མཚན་ཉིད་མ་ཚང་པ་སྤོངས་ལ་ཚང་པ་
བསྟེན་ནོ། །
གཉིས་པ་མཚན་ཉིད་དང་ལྡན་པ་དབང་དུ་བསྡུ་བའི་ཐབས་ལ། དང་པོ་རྗེས་ནི་གཞན་
གྱི་སེམས་གཟེར་བར་བྱེད་པ་གོ་བོའི་བྲུན། ཡིད་དུ་འོང་བར་བྱེད་པ་སེ་བའི་མེ་ཏོག ཡིད་
འགྱུར་བར་བྱེད་པ་ཕུར་མོང་གི་མེ་ཏོག རྟག་ཏུ་རང་ལ་གུས་པར་བྱེད་པ་ཕོ་དུང་། རྟག་ཏུ་
སེམས་བརྩེ་ བར་ བྱེད་ པ་ནས་ ཟན་ཀླད་ པ། མོ་དབང་ དུ་འདུ་བར་བྱེད་ པ་ ཁུག་རྟའི་བྲུན།
བཙུན་མོ་དབང་དུ་འདུ་བར་བྱེད་པ་ཟངས་ཀྱི་ཕྱེ་མ། ཐང་ཁྲོམ་འབྲུ་གུ། རང་གི་ཐིག་ལེ་
— 225 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བཅས་ཞིབ་ཏུ་བརྡུངས་ལ་རིལ་བུ་སྲན་མ་ཙམ་བྱས་ཏེ་བསྒྲུབ་པ་ནི། རང་ཉིད་ཡི་དམ་དུ་གསལ་
བའི་གསང་གནས་སུ་དབང་ཕྱུག་ཆེན་པོ་མདའ་གཞུ་འགེངས་པའི་རྡོ་རྗེ་གྱེན་ཏུ་ལངས་པ་ལ་མོ་
རྒྱུད་ ཐམས་ ཅད་ ཀྱི་ སེམས་ ཆགས་ པར་ བསམ། གཞུ་ ཡཾ་ གྱིས་ མཚན་ པ་ ལས་ རླུང༌ གཡོས།
མདའ་རཾ་གྱིས་མཚན་པ་ལས་མེ་འབར་བས་རཾ་དམར་པོ་ཞིག་ཆད་དེ་དམིགས་བྱའི་གཙོས་བུད་
མེད་ཐམས་ཅད་ཀྱི་སྙིང་ནང་དུ་ཕོག་པས་སེམས་གཡོས་ལུས་འདར་བས། ཁམས་དམར་པོ་
དམར་ལྷད་ལྷད་མར་བབས་ནས་རང་ལ་ཐིམ་པར་བསྒོམ། མོ་ཐམས་ཅད་འཕར་ལིང་ལིང་
བྱས་ནས་གཡོན་སྐོར་དུ་ སྒོ་ར་ ར་འཁོར་ བར་བསམ། དམིགས་བྱ་རྣམས་འཕར་ཡེད་ཡེད་
སྔངས་ཡེད་ཡེད་བྱུང་ནས་རང་དབང་མེད་པར་རང་ལ་དད་པ་དང་གདུང་བ་དང་། གུས་པར་
བསྒོམ་ལ། སྔགས་འདི་བཟླ། ཨོཾ་མ་ཧཱ་དེ་ཝ་ཧཱུྃ་ཨུ་མ་དེ་ཝི་ཧྲི༔ བུད་མེད་ཐམས་ཅད་ཀྱི་
མངལ་གྱི་སྲིན་བུ་སློང༌། ཨཱ་མོ་ལམ་ལམ་སྟོད་དུ་ལམ་ཨ་ཏི་ཁོལ་ཁོལ། སྨད་དུ་ཁོལ། སེམས་
ཀྱི་འདོད་ཆགས་འབྱུང་བ་དཀྲུགས་ཤིག རླུང་གི་ཞགས་པས་དེད་ལ་ཤོག ཎི་ཨཱ་ཀར་ཤ་ཡ་ཧྲི་
ཛ་ཛ༔ ཞེས་ཞག་བདུན་བཟླས་ཏེ་ རྫས་ལ་བསྔགས་ནས། ཆང་ངམ་ཟས་དང་སྦྱར་ཏེ་
དམིགས་བྱའི་ལྟོར་ཐང་བར་བྱས་ན་ རང་དབང་མེད་པར་དབང་དུ་བསྡུ་བར་འགྱུར་རོ། །
འཁོར་ལོ་ལ་བརྟེན་ནས་དབང་དུ་བསྡུ་བ་ནི། ཟིལ་གནོན་སེང་གེའི་ཙཀྲ་དང་གཅིག མཛེས་
བྱེད་རྨ་བྱའི་ཙཀྲ་དང་གཉིས། སྙན་བྱེད་དུང་གི་ཙཀྲ་དང་གསུམ་ལས། རེ་རེ་ལ་མུ་ཁྱུད་རིམ་
པ་ལྔ་རུ་བསྐོར་ལ་སེང་གེའི་ཙཀྲའི་ལྟེ་བར་བུད་མེད་བསྙལ་མའི་སྟེང་དུ་རང་གི་གཟུགས་བྲིས།
ཕྱི་རིམ་མུ་ཁྱུད་ལ་ལྷ་འདྲེ་མི་གསུམ་ཐམས་ཅད་དང་འགྲོ་བ་ཕོ་མོ་ཁྱད་པར་དུ་ཡང་ཆེ་གེ་མོ་འདི་
ཞེས་བྱ་བ་རང་གི་དམིགས་ཡུལ་དུ་གྱུར་པ་ཐམས་ཅད་བདག་གི་དབང་དུ་བསྡུས་ཤིག མྱུར་དུ་
ཁུག་ཅིག དེའི་ཕྱི་རིམ། ༀ་ཙག་ཤུ་ཅེར་ལྡེམ་གུམ་བུད་མེད་གང་ལ་བྱེད་པ་དེ་ཐམས་ཅད་
བདག་གི་དབང་དུ་སྡུས་ཤིག ཅེས་བྲི། དེའི་ཕྱི་རོལ་དུ་རྩིབས་བདུན་ལ། ཨེ་ནི་ཡ་མ་དུ་
ཧི༔ ཛ༔ ཡི་གེ་རེ་རེ་བྲི། རྩིབས་མཆན་དུ་བུད་མེད་ཡིད་དུ་འོང་བའམ། ཡུལ་དེའི་རྒྱལ་པོ་
དང་བཙུན་མོ་རྣམས་ཀྱིས་རང་ལ་གུས་པ་དང་འདུད་པའི་ཚུལ་བྱའོ། །དེའི་ཕྱི་རིམ་ལ། ཨོཾ་ཤ་
ཤ་སྲང་ཕྲང་ཏྲི་ཙི་ཏྲི་ཙི་ཏྲ་མོས་ཤོག་ཤོག་ཙག་ཙག་ཙིག་ཅིག་མེ་འབར་ལྷབ་ལྷབ་ཆེ་གེ་མོ་བདག་གི་
དབང་དུ་སྡུས་ཤིག་སྭཱཧཱ། ཞེས་བྲི། དེའི་ཕྱི་རོལ་དུ་ཨ་ལི་ཀ་ལི་དང་རྟེན་འབྲེལ་སྙིང་པོ་འབྲི།
མཛེས་བྱེད་རྨ་བྱའི་ལྟེ་བར་རང་དང་བུད་མེད་ཁ་སྦྱོར་བྱས་པའི་གཟུགས་བྲི། དེའི་སྔགས་
རྣམས་གོང་དང་འདྲ། དེའི་ཕྱི་རོལ་དུ་ཙག་ཤུ་གོང་དང་འདྲ། རྩིབས་བདུན་ལ་ཡང་གོང་
དང་འདྲ། རྩིབས་མཆན་ལ་གོང་དང་འདྲ། དེའི་ཕྱི་རོལ་དུ་ཨོཾ་ ཤ་ཤ་ཚང་པར་བྲི། དེའི་ཕྱི་
རོལ་དུ་ཨ་ལི་ཀ་ལི་དང་རྟེན་འབྲེལ་སྙིང་པོ་གོང་དང་འདྲའོ། ། སྙན་བྱེད་དུང་གི་ཙཀྲའི་ལྟེ་བར་
— 226



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས། །
རང་ལ་བུད་མེད་རྒྱལ་པོ་ལ་གུས་པའི་ཚུལ་བྲིས། གཞན་ཐམས་ཅད་གོང་དང་འདྲ། བསྙེན་
པ་གོང་མའི་ཤམ་དུ། ཨོ་ཙག་ཤུ་དང་ཨེ་ནི་དང་ཤ་ཤ་གསུམ་སྦྲེལ་ནས་བསྔགས་རྫས་གོང་མ་
རྣམས་འཁོར་ལོ་རྣམས་ཀྱི་ལྟེ་བར་བྱུགས། སེང་གེ་གཡས། རྨ་བྱ་གཡོན། དུང་དབུས་སུ་
བཏགས་པས་ལྷ་འདྲེ་མི་གསུམ་རང་དབང་མེད་པར་དབང་དུ་འདུ་བའོ། ། འབྱུང་བ་རླུང་ལ་
ལས་བཅོལ་ནས་རླུང་འཁོར་བྱེད་ན། འཁོར་ལོ་སྟེང་འོག་གཉིས་བྱེད། མུ་ཁྱུད་གསུམ་དུ་བྱས་
པའི་ལྟེ་བར་བུ་ག་ཕུག་པར་བྱ། དེའི་ཕྱི་རོལ་དུ་མུ་ཁྱུད་ལ། ཨོ་ཙག་ཤུ་ཅེར་ལྡེམ་འགྲོ་བ་ཕོ་མོ་
ཐམས་ཅད་བདག་གི་དབང་དུ་སྡུས་ཤིག ཅེས་བྲི་ཕྱི་རོལ་དུ་རྩིབས་བདུན་ལ་ཨ་ནི་ཡ་མ་དུ་
ཧཱི༔ ཛ༔ ཡིག་འབྲུ་རེ་རེ་བཞིན་གཟབ་ཏུ་བྲི། དེའི་ཕྱི་རོལ་དུ་ༀ་ཤ་ཤ་སྦྲང་ཏུ་ཚང་པར་བྲིས།
ཕོ་འཁོར་གཡས་སུ་འཁོར་མོ་འཁོར་གཡོན་དུ་འཁོར་བ་བྲིའོ། ། ཕོ་མོ་སྟེང་ཞབས་བྱས་པའི་བར་
དུ་འཁོར་ལོ་མང་ན་བརྒྱ་རྩ་བརྒྱད། འབྲིང་ལྔ་བཅུ། ཐ་མ་ཡང་ཉི་ཤུ་རྩ་བདུན་བྱས་པའི་སྟེང་
ཐམས་ཅད་ཡིག་མགོ་རྒྱབ་ཏུ་བསྟན་འགོ་ཐམས་ཅད་ནང་དུ་བསྟན་ལ་སྔགས་འདི་རྣམས་ལྷག་
ཆད་མེད་པར་བྲིའོ། ། ཨོཾ་ཆུ་ལྷུད་ལྷུད་འདར་ཡེར་ཡེར། སྟོད་ལ་ཁུག་ཁུག་རྩ་ལ་གྲོ་གྲི་འདར་
རྒྱས་ལ་སཱཧཱ། མིང་བཅུག་ཡོ་ཨ་ཏི་ཁོལ་ཁོལ་སྟོད་ནས་ཁོལ། ཨ་མོ་ནན་ནན་སྨད་ནས་ནན།
འདོད་ཆགས་ཀྱི་རྩ་བ་གཏིང་ནས་དཀྲུགས་གྷི་ཏི་ཆུག་ཙིཏྟ་ཕྱུང་སྣང་རྒྱལ་རྣམས་ཟེད་ཟེད་ཕུལ་
ཕུལ་ལྷུང་ལྷུང་ལྷ་མོ་མྱུར་དུ་ཁུག་ཁུག་ཡུངས་དཀར་གྱི་ཕོ་ཉས་ཕོ་མོའི་དབང་པོ་ཤིག ཨོཾ་ཡ་ཁ་
གཟིར་གཟིར་ན་ཏུར་ཏུར། དམ་ལ་ཤོག་ཤོག ཆུ་ཁྲིད་འདོད་ཆགས་ཀྱི་མཚོ་མོ་གཏིང་དཀྲུག་
དཀྲུག༔ སྲིན་བུ་མགོ་མང་གི་ཚང་ཤིག་ཕཊ༔ ཆེ་གེ་མོའི་དབང་ཐང་ལུས་ལ་ནད་ཕོབ་སྭཱཧཱ།
མིང་བཅུག་ༀ་ཡ་མ་འཛུར་འཛུར་ཧྲིམ་ཧྲིམ་ཧྲི་མ་ཧྲིརྨ་ཧྲིང་ཧྲིང་ས་བདག་མོ་བུད་མེད་དར་མའི་
ཙིཏྟ་ཁུག་ཁུག་སཱཧཱ༔ མིང་བཅུག་ཨོ་དྲིལ་དཀར་པོ་ཆོག་ཆོག དྲིལ་བ་ཤཾ་དུན་ཁ་ལ་མྱང་མྱང་
སཱཧཱ༔ ཛུབ་ཛུབ་ཧྲིང་ ཏྲི་ སློངས་སློངས་བྷ་ཤག་ཁུར་ཁུར་སཱཧཱ་མཊ་ཏྲཱཉྩཅ། ༀ་འཛབས་
འཛུབས་ཧིཏྲི་སློང་སཱཧཱ༔ ནི་ཛ༔ སཱཧཱ༔ བྷ་ ཤ་ཁོལ་ ཁོལ་ ཙཀ་ཙཀ་དུང་དུང་ཡོད་མེད་
བདག་གི་དབང་དུ་སྡུས་ཤིག ཅེས་དབང་བསྡུ་ཐམས་ཅད་ཀྱི་ཡང་སྙིང་ཟབ་པའི་མཐར་ཐུག་
འདི་ཡི་གེ་ཕྱི་ནང་གང་ཤོང་ལྷག་ཆད་མེད་པར་བྲི། བར་དུ་ཡུལ་ཁམས་དེའི་དམིགས་བྱ་གང་
ཡིན་གྱི་མིང་ཐེབས་བཅུག་ལ་བདག་གི་དབང་དུ་སྡུས་ཤིག་ཅེས་བྲི། འཁོར་ལོ་དེ་རྣམས་ལ་གོང་
གི་རྫས་བྱུགས། བཀྲ་ཤིས་པའི་ཉི་མ་ཐེབས་ཡོད་པའི་དུས་ལ་རང་གི་ཁྱིམ་གྱི་ཕྱོགས་ནི་ཁམས་
དང་བསྟུན་ལ་མཐུན་ཕྱོགས་སུ་བཙུག་གོ ། འཁོར་ལོའི་ཐོག་ཏུ་བྱིན་རླབས་ཅན་གྱི་གདུང་རིང་
བསྲེལ་ལ་སོགས་པ་གོང་ནོན་དུ་གཞུག་གོ ། ཚོགས་དང་གཏོར་མ་ལ་གཟབ་བོ། ། བཀྲ་ཤིས་
བརྗོད། གཞི་བདག་ལ་བཀའ་བསྒོ། གཏོར་མ་བྱིན། གསེར་སྐྱེམས་མཆོད། གཞན་ལ་
- 227 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མེད་པའི་དབང་སྡུད་ཀྱི་རླུང་འཁོར་འདི་ལས་ཟབ་པ་ནི། རྒྱལ་ཁམས་གཞན་དུ་ཡོད་རེ་ཀན།
གཞན་རྣམས་ ཕྱིའི་ དབང་ སྡུད་ ཡིན། འདི་ནི་ནང་ གི་ དབང་ སྡུད་ ཡིན་ པས་ ཤིན་ ཏུ་ ཟབ། །
གཞན་ཡང་སོར་གདུབ་དང་ཚངས་སྐུད་སོགས་ལ་བརྟེན་པ་ནི་གཞན་ལས་ཤེས་པར་བྱའོ། །
ཁྱད་པར་ཁམས་རྒྱས་པས་ཡང་ཡང་ཡིད་ལ་བྱས་ན་དབང་དུ་བསྡུ་བ་རྣམས་ཀྱི་མཆོག་གོ །
གསུམ་པ་ལ་བཞི། དང་པོ་དབང་དུ་བསྡུས་ནས་མི་རྟག་ལས་འབྲས་སོགས་ཀྱིས་བློ་ཆོས་
ལོ་བསྒྱུར། སྐྱབས་འགྲོ་ནས་བརྩམས་ཏེ་དགེ་བསྙེན་དང༌། བྱང་ཆུབ་སེམས་དཔའི་སྡོམ་པ་
འབོགས། དབང་བཞི་རྫོགས་པར་བསྐུལ་ཏེ། རྒྱ་བོད་ཀྱི་ རིག་འཛིན་རྣམས་ལམ་འདི་ལ་
བརྟེན་ནས་གྲུབ་པ་ཐོབ་པའི་ལོ་རྒྱུས་དང༌། མྱུར་དུ་འཁོར་བའི་སྡུག་བསྔལ་ལས་ཐར་བ་དང་།
ཆོས་ ཐམས་ཅད་ཀྱི་མཐར་ཐུག་ཡིན་པ་དང་། དཀའ་ཚེགས་མེད་པ་སོགས་ལོ་རྒྱུས་ཞིབ་ ཏུ་
བརྗོད་དེ་ངེས་ཤེས་སྐྱེ་རུ་བཅུག བསྐྱེད་རྫོགས་དང་ལྟ་བ་ལ་གོམས་ཤིང་འདྲིས་སུ་བཅུག བླ་
མའི་ཞབས་ཏོག་དང་གསང་སྤྱོད་འགྲོ་འདུག་སོགས་ལ་མཁས་པ་དང༌། འཁྲུལ་འཁོར་དང་ཕྱི་
ནང་གི་མཆོད་པ་འབུལ་བ་བདེ་བ་སྐྱེད་ཅིང་ཡིད་འཇུག་པའི་རྣམ་འགྱུར་ལ་སློབ་ཅིང་ཕྱི་ནང་གི་
ཁྲུས་བྱ། གླ་རྩི་དང་ཙན་དན་ལ་སོགས་པའི་དྲི་བཟང་གིས་ལུས་ལ་བྱུགས། གོས་དང་རྒྱན་
གྱིས་མཛེས་པར་བྱའོ། ། རང་ལུས་ཐབས་ལྡན་བསྒོམ་པ་ནི་གཞུང་མང་པོ་ལས་གསུངས་པའི་
དོན་གཅིག་ཏུ་འདུས་པ་ནི། ཟབ་ཆོས་དགོངས་པ་རང་གྲོལ་ལས། དེ་ནས་རང་ལུས་བདེ་བ་
བསྒོམ་པ་ལ། ། ཐོག་མར་འོད་རིག་ཡེ་ཤེས་ཕྱག་རྒྱ་ནི། །རང་གི་ཡིད་དུ་འོང་བའི་བུ་མོ་དེ། །
ཁ་དོག་དབྱིབས་དང་སྤྱོད་ལམ་མངོན་སུམ་ལྟར། ། ཆགས་པའི་དབང་གིས་མདུན་དུ་བྱུང་བར་
བསྒོམ། ། རང་ཉིད་ཡི་དམ་རྟ་མགྲིན་བསྒོམ་པའམ། ། ཡང་ན་པདྨ་འབྱུང་གནས་གཅེར་བུའི་
ཚུལ། །བུ་མོ་དེ་ཉིད་ཡེ་ཤེས་མཚོ་རྒྱལ་ལ། །རྣམ་པ་བུ་མོ་དེ་ཉིད་དངོས་སུ་དམིགས། །དང༌
པོ་ཆགས་པའི་ཚུལ་གྱིས་གཟུགས་ལ་བལྟ། །དེ་ནས་འཛུམ་ཞིང་ལག་པ་འཁྱུད་ལ་བསྒོམ། །ནུ་
མ་མཉེ་ཞིང་འོ་བྱེད་ལྕེ་འཇིབས་བསམ། ། བདེ་བ་འབར་ནས་མཁའ་གསང་སྤྲད་པ་ལས། །
དལ་བུས་བསྒུལ་ཞིང་བསྐྱོད་པས་བདེ་བ་གཡོ། །བུ་མོས་མ་བཟོད་འཁུན་བུ་ཅལ་ཅོལ་འདོན། །
རང་ཉིད་བདེ་བ་མ་ཤོར་སྐྱེས་པ་བསྒོམ། ། རིག་པ་མ་བཅོས་བདེ་སྟོང་གཉིས་མེད་བསྲེ། ། དེ་
ལྟར་ བསྒོམ་ཞིང་དབང་ཉམས་བདེ་བ་བསྒོམ། ། ལུས་གནད་ལག་གཉིས་པུས་མོར་དམ་དུ་
འཁྱུད། །བདེ་བ་དངོས་སུ་རྒྱས་ན་དེ་ཀ་བསྒོམ། །མཇུག་ཏུ་ལྡོག་བཀྲམ་འཁྲུལ་འཁོར་འབད་
པར་བྱ། ། དེ་ནས་ལག་པས་ཕྱག་རྒྱ་འདི་ལྟར་བྱ། ། འཛུམ་མོ་ལྔ་ནི་རིགས་ལྔའི་མཁའ་འགྲོ་
བསྒོམ། ། རྡོ་རྗེ་ཞི་བ་དལ་བུས་ཉུལ་བར་བྱ། ། སྤྱི་བོའི་ཧཾ་ལས་དཀར་པོ་བབས་པ་ལས། །
མགྲིན་པར་དགའ་བ་ངོས་བཟུང་ཞག་གསུམ་སྦྱངས། ། དེ་ནས་སྙིང་གར་མཆོག་དགའ་ངོས་
— 228 —



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
བཟུང་བསྒོམ། ། དེ་ནས་ལྟེ་བར་ཁྱད་དགའ་ངོས་བཟུང་བསྒོམ། ། དེ་ནས་རྡོ་རྗེའི་རྩ་བར་
བབས་པ་དང་། ། ལག་པས་བསྐྱོད་འཕྲོ་བཅད་ལ་འོག་རླུང་གློད། ། བདེ་བ་མི་འཆོར་ལྷན་ནེ་
ཟིན་པར་འགྱུར། །ཡིད་ཀྱིས་ཡིད་འོང་བུ་མོ་མཚན་ལྡན་བསྒོམ། །བདེ་བ་སྐྱེས་མ་ཐག་ཏུ་རང་
ངོར་བལྟ། །བདེ་སྟོང་ལྷན་སྐྱེས་ངང་ལ་ལྷན་ནེར་བཞག །བདེ་བ་ཆུང་ན་ལག་པས་ཉུག་ཉུག་
བསྐྱོད། ། ཡང་ན་ལག་མཐིལ་འཇིབ་པར་པཤཏ་ཤ་པ་ཏབྱོཐཱ། ། འཇམ་དཔལ་ལས། རང་
གི་ལག་གིས་རྡོ་རྗེ་མཆོག །ཡང་དང་ཡང་དུ་གསོར་བྱེད་པ། ། ཁྲོ་གཉེར་རིམ་པ་གནད་ལས་
གསོག ། ཅེས་སོ། ། བདེ་བ་ཆེན་པོ་སྐྱེས་འཕྲོ་བཅད་ལ་བསྐྱིལ། ། མིག་གཉིས་གྱེན་བསྒྲུད་
སྒལ་ཚིགས་དྲང་པོར་བསྲང་། ། གླིང་ཆེན་བཞི་བསྐུམ་འོག་རླུང་དྲག་ཏུ་འཐེན། ། འོག་སྒོ་
བཙུམ་ལ་རྒྱུ་ཞབས་སྒལ་བར་སྦྱར། །དར་དམར་དགུང་ལ་སྦྱར་ཞིང་ཁོང་འདྲེན་བྱ། །ཡང་ནི་
བདེ་བ་དབབ་ཅིང་ལག་པས་བསྐྱོད། །གསང་བར་བདེ་བ་ཆིལ་གྱིས་ཕེབས་པ་དང་། ། འོག་
རླུང་མི་འཐེན་གློད་ལ་ཞྭ་བཞི་གློད། ། ལག་པས་བསྐྱོད་འཕྲོ་བཅད་ལ་རང་བབས་བཞག །
འོག་རླུང་གློད་པས་ཐིག་ལེ་ལྷན་ནེར་གནས། ། བདེ་བ་ཡལ་ཡལ་འདྲ་ན་ལག་པས་བསྐྱོད། །
བདེ་བ་ཆེ་ཆེ་འདྲ་ན་འོག་སྒོ་ལྷོད། ། དེ་གཉིས་རེས་མོས་བདེ་བ་ཡུན་རིང་ཟིན། ། ཐིག་ལེ་
བསྐྱིལ་བའི་གནད་ལ་དེ་ཀ་ཟབ། ། དེ་ནས་འཆོར་འཆོར་འདྲ་ན་ལྡོག་པ་ནི། ། ཞྭ་བཞི་དྲག་
བསྐུམ་ངན་འགྲོའི་ལམ་གཉིས་བསྡམ། །ཐུར་སེལ་གྱེན་འདྲེན་རྒྱ་མཚོ་རི་ལ་སྦྱར། ། དར་
དམར་དགུང་བསྐྱོད་རྒྱང་ཞགས་གནམ་དུ་བཀན། ། ཁོང་འདྲེན་དྲག་པོས་རིག་པ་ནམ་མཁར་
གཏད། ། དེ་ནི་ཐིག་ལེ་གནས་སུ་ལྡོག་པར་བྱེད། ། རྟག་ཏུ་བདེ་བ་ལྟེ་བ་སྙིང་ག་དང༌། །
མགྲིན་པ་སྤྱི་བོ་རྣམས་སུ་རིམ་བཞིན་དུ། །བདེ་བ་མས་བརྟན་དགའ་བཞིའི་ཡེ་ཤེས་མྱོང་། །རྡོ་
རྗེའི་ངར་འཆོར་སེམས་ལ་བདེ་བ་འཆར། །དེས་ཀྱང་མ་ཐུབ་འཆོར་འཆོར་འདྲ་བ་ན། །ཐིག་
ལེ་བཏང་རེ་ན་ར་ཀན་སྙམ་དུ། ། ཞེ་བཅད་དྲག་པོས་བདུད་བཞི་དྷུ་ཏི་མནན། ། རིག་པ་
དབྱིངས་ལ་གཏད་པས་ངེས་པར་ལྡོག །བསྐྱིལ་ལྡོག་ཁྲེམས་པ་དུས་གཅིག་འབྱུང་བ་ཡིན། །དེ་
ནས་ཁུང་འདྲེན་མང་པོ་བྱས་པའི་མཐར། ། ལག་གཉིས་མཐེ་བོང་སྲིན་ལག་ཁུ་ཚུར་བཅིང༌། །
གསང་གནས་མཚམས་ནས་འཐེན་ནས་སྤྱི་བོར་འཕང་། ། ཐིག་ལེ་དབུ་མར་ཡར་ལ་འགྲིམ་ནས་
སུ། །སྤྱི་བོའི་ཧཾ་ལ་ཐིམ་བསམ་དྲག་ཏུ་སྤྲུགས། །ཧཾ་ལས་ཐིག་ལེ་འཕེལ་ནས་ལུས་ཀུན་ཁྱབ། །
བདེ་བས་ལུས་རྒྱས་བསམ་ལ་དམིགས་མེད་བཞག ། དེ་རྗེས་བུམ་པ་ཅན་གྱི་རླུང་ལ་སྦྱང༌། །
དེས་ནི་བགེགས་རྣམས་མི་འབྱུང་ཁྲིམས་པར་འགྱུར། ། ཁྱད་པར་ཀ་དག་ངང་ལ་བཞག་པ་
གཅེས། ། དེས་ནི་བགེགས་རྣམས་གཏིང་ནས་འབྱུང་མི་སྲིད། ། དེ་རྗེས་དགེ་བ་བླ་མེད་བྱང་
ཆུབ་བསྔོ། ། དེ་ནི་རང་ལུས་ཐབས་ལྡན་ཞེས་བྱ་སྟེ། ། དེ་ཀས་ཀྱང་ནི་བདེ་བ་ཆེར་འཕེལ་
- 229



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ནས། །འདོད་ཆགས་ཟག་མེད་མཆོག་གི་ཏིང་འཛིན་ཐོབ། ། ཁྱད་པར་འདུལ་བ་འཛིན་པའི་
དགེ་སློང་གིས། །གཞན་ལུས་བསྟེན་ན་གཞན་གྱིས་སྒྲོ་སྐུར་འབྱུང༌། །དེ་ཕྱིར་རང་ལུས་ཐབས་
ལྡན་འདི་ལ་འབོད། ། ཅེས་གསུངས་སོ། །
གཉིས་པ་དངོས་གཞི་ནི་རི་ཁྲོད་སོགས་ཡིད་དུ་འོང་བའི་གནས་དབེན་པར་བརྟེན་ལ་
མཆོད་པ་རྒྱ་ཆེན་བཤམས། ཤ་ཆང་དང་བུར་ཐུད་ལ་སོགས་པའི་ཚོགས་ཀྱི་ཡོ་བྱད་དང༌། ཁ་
ཟས་བཟང་པོ་སྨན་སྦྱོར་ལ་སོགས་པ་ཅི་འབྱོར་དུ་བསགས། དྲི་བཟང་གིས་བྱུགས་པའི་སྟན་
བདེ་མོ་དང་། སྐུ་རྟེན་འབོལ་ལ་སོགས་པ་བསགས། གཞན་ཡང་མཁོ་བའི་ཡོ་བྱད་བསྒྲུབ་
ཅིང་མཚམས་དམ་དུ་བཅད་ལ་སྒོ་རུ་མཚམས་གཡོག་པ་བསྐོས་ལ་བཞག་གོ ། ཕྱག་རྒྱ་མ་གཅེར་
བུ་བསྡད་ལ་མེ་ལོང་གི་ནང་དུ་འཆར་དུ་བཅུག་སྟེ་སོ་ལུས་ནུ་མ་པདྨ་སོགས་ལ་བལྟས་ཏེ་གཏད་
མེད་རང་བཞིན་མེད་པར་ཕྱག་རྒྱ་སྒྱུ་ལུས་དག་ལ་སྦྱང་ཞིང་ཨ་འཐས་ཞེན་པ་མེད་པར་སྦྱོང་ངོ༌། །
དེ་ནས་སྟན་ནང་ཚང་ཅན་གྱི་སྟེང་དུ་ཡབ་ཁ་ཤར་དང་ཡུམ་ཁ་ནུབ་ཏུ་བལྟས་ཏེ། སེམས་ཅན་
ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་མྱུར་དུ་འཐོབ་པའི་ཆེད་དུ། བདེ་སྟོང་ལྷན་ཅིག་
སྐྱེས་པའི་ཡེ་ཤེས་མངོན་དུ་བྱ་སྙམ་པའི་སྒོ་ནས། གཉིས་ཀ་རྟ་ཕག་ཏུ་སྐད་ཅིག་གིས་གསལ་
བཏབ་པའི་སྐུ་དབུས་སུ་རྩ་གསུམ་ཐབས་ཤེས་ཀྱི་ཡི་གེ་དང་བཅས་པ་གསལ་བའི་ཡབ་ཀྱི་སྤྱི་བོར་
ར་ལས་རྡོ་རྗེ་མཁའ་འགྲོ། མགྲིན་པར་ཙ་ལས་ རིན་ཆེན་མཁའ་འགྲོ། སྙིང་གར་ཨ་ལས་
སངས་རྒྱས་མཁའ་འགྲོ། ལྟེ་བར་ཧཱུྃ་ལས་པདྨ་མཁའ་འགྲོ། གསང་བར་ཡ་ལས་ལས་ཀྱི་མཁའ་
འགྲོ། སྔར་བསྟན་པའི་སྐུ་མདོག་ཕྱག་མཚན་བཞིན་བསྒོམ། ཡུམ་གྱི་སྤྱི་བོར་ཧ་ལས་རྡོ་རྗེ་
མཁའ་འགྲོ་མ། མགྲིན་པར་རི་ལས་རིན་ཆེན་མཁའ་འགྲོ་མ། སྙིང་གར་མ་ལས་སངས་རྒྱས་
མཁའ་འགྲོ་མ། ལྟེ་བར་ནི་ལས་པདྨ་མཁའ་འགྲོ་མ། གསང་བར་ས་ལས་ལས་ཀྱི་མཁའ་འགྲོ་
མ་བསྐྱེད། དེ་ལྟར་བདག་ཡབ་ཡུམ་འཁྲིལ་སྦྱོར་གྱི་སྤྱི་བོར་སློབ་དཔོན་པདྨ་ཐོད་ཕྲེང་མཐིང་
ནག་རྡོ་རྗེ་དྲིལ་བུ་འཛིན་པའི་པང་ན་ཡུམ་མཁར་ཆེན་མཚོ་རྒྱལ་དམར་མོ་གྲི་གུག་དང་ཐོད་པ་
འཛིན་པས་འཁྱུད་པ། གཉིས་ཀའང་རིན་ཆེན་དང་རུས་པས་བརྒྱན་ཅིང་སྙོམས་འཇུག་མཛད་
པར་བསྒོམ་མོ། །དེ་ནི་ལུས་ལྷའི་འདུ་ཤེས་སོ། །མཁའ་གསང་བྱིན་གྱིས་བརླབ་པ་ནི། ཡབ་
ཀྱི་གསང་རྡོར་ཕྱི་ཕོ་རྟགས་ཀྱི་རྣམ་པ་ལ་ནང་དུ་ཧཱུྃ་ལས་རྡོ་རྗེ་སྔོན་པོ་རྩེ་ལྔ་བའི་ཁོང་གསལ་ལ་ༀ་
དཀར་པོ་དང་བུ་ག་ཕཊ་ཀྱིས་བཀག་པ། ཡུམ་གྱི་གསང་གནས་ཕྱི་བྷ་གའི་རྣམ་པ་ལ། ནང་དུ་
པཾ་ལས་པདྨ་དམར་པོ་འདབ་མ་བཞི་བའི་གེ་སར་ཨས་མཚན་པར་བསམ་པ་ནི་ངག་སྔགས་ཀྱི་འདུ་
ཤེས། ཐབས་འདི་ལ་བརྟེན་ནས་ཟག་མེད་ཀྱི་བདེ་བ་མངོན་དུ་བྱའོ་སྙམ་པ་ཡིད་ཆོས་ཀྱི་འདུ་
ཤེས་ཏེ། འདུ་ཤེས་གསུམ་དང་མ་བྲལ་བ་དགོས། དེ་ནས་འོ་འཁྱུད་དང་ལྕེ་གཞིབ་ལ་སོགས་
- 230 -



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
པ་བྱས་པས། གཉིས་ཀའི་གསང་གནས་ནས་བའི་ཁ་ཆུ་ལྟ་བུ་ནར་གྱིས་བྱུང་དུས་ཀ་དག་གི་ངང་
ནས་ལུས་སྦུག་ཐོན་པར་བྱས་རྗེས་རྡོ་རྗེ་པདྨར་བསྟིམ་སྟེ། ལུས་སེམས་ཁོང་གློད་ལ་བདེ་བ་
དམིགས་མེད་ཀྱི་དབྱིངས་སུ་བསྐྱལ་བ་ནི་ཆགས་པའི་དབལ་གཞོམ་པ་སྟེ། དྭངས་མ་སྤྱང་རྒྱུག་
ཏུ་མི་འཆོར་བའི་གནད་ཡོད་དོ། ། དེ་ནས་རུས་སྦལ་འགྲོས་ཀྱིས་དབབ་པ་ནི། རྩ་བ་ནི་ལྷོད་
ཅིང་འོག་སྒོ་བསྒྲོད་པར་རླུང་མནན། མིག་བར་སྣང་ལ་ཧ་རེར་བལྟ་ཡབ་ཡུམ་གཉིས་ཀྱི་གནས་
ལྔའི་ལྷ་རྣམས་བདེ་སྟོང་དུ་སྦྱོར་བའི་ངང་གསལ་ལེ་བ་ཀ་དག་སྤྲོས་བྲལ་གྱི་ངང་ནས་དལ་བུས་
བསྐྱོད་པས་སྤྱི་བོར་བདེ་བ་གཡོས་པ་དང༌། བདེ་སྟོང་གི་ངང་དུ་དར་ཅིག་བཞག་ཅིང་བསྐྱོད་
པས་མགྲིན་པ་དང༌། སྙིང་ག་ལྟེ་བ་རྣམས་སུ་གོང་བཞིན་བཞག གོམས་པ་དང་རླུང་སྟོབས་
ཆུང་བ་རྣམས་ཀྱིས་ལྟེ་བ་ནས་ཡར་ལྡོག་སྟེ་ཀུན་ལ་ལྟག་སློག་དང་ཕྱིར་འཛིན་གྱིས་སྦུག་ཐོན་པར་
བྱ་བ་ལ་ཡུན་བསྲིང་ནུས་པ་ཆེ་བས་རྡོ་རྗེ་བུ་གར་ཆིལ་གྱིས་དབབ་པ་ལ། ལྟ་བ་སྟོང་ཉིད་སྒོམ་པ་
ཏིང་འཛིན་སྤྱོད་པ་རླུང་གནད་གསུམ་གྱིས་འཛིན་པ་ནི་རྫོང་གི་ཨོར་མོ་བགག་པའོ། །སོར་མོ་
དང་རྟིང་བའི་རྩ་ཐེམ་སོགས་རྣམ་ གྲངས་སུ་བཤད་ཀྱང་པདྨར་མི་དབབ་པ་ཙམ་ལས་དོན་ལ་
གསང་རྩར་གཤེར་སྐྱེ་བས་ཤོར་ཆེ་བའི་སྐྱོན་བྱེད་དོ། ། དེ་ཡང་ཐིག་ལེ་སྤྱི་བོ་ནས་མགྲིན་པར་
བབས་པས་དགའ་བའི་ཡེ་ཤེས། མགྲིན་པ་ནས་སྙིང་གར་བབས་པས་མཆོག་དགའི་ཡེ་ཤེས།
སྙིང་ག་ནས་ལྟེ་བར་བབས་པས་ཁྱད་པར་གྱི་དགའ་བའི་ཡེ་ཤེས། ལྟེ་བ་ནས་གསང་གནས་སུ་
བབས་པས་ལྷན་ཅིག་སྐྱེས་པའི་ཡེ་ཤེས་ཏེ། ཡེ་ཤེས་དེ་བཞི་ངོས་ཟིན་པ་གལ་ཆེ། སློབ་དཔོན་
ཆེན་པོས། དེ་ནས་དལ་བུས་ཉུག་ཉུག་བསྐྱོད་པ་ལས། ། བཅུད་ཀྱི་ཐིག་ལེ་དྭངས་མ་ཟག་མེད་
བརྒྱད། །རྩ་མདུད་ལྔ་དང་སྨིན་དཔྲག་སྙིང་དཀྱིལ་དང་། །རྡོ་རྗེ་པདྨའི་རྩེ་ནས་གནས་རྣམས་
གཡོ། ། ཧཾ་ལས་ཏི་ལ་འཛག་ནས་སྙིང་གར་སླེབས། ། འདོད་ཆགས་ཉི་ཚེའི་རྟོག་པ་རགས་པ་
འགགས། ། ལུས་སེམས་བདེ་བ་འཆར་བ་སྤྲུལ་སྐུ་ཡིན། ། དེ་ནས་ཉམས་ཟད་ཅུང་ཞིག་དྲག་
པར་བསྐྱོད། །རྩ་བཟང་མིན་པ་ངན་པའི་རིགས་རྣམས་ལ། །དྲག་ཏུ་བསྐྱོད་ན་མྱུར་དུ་འཆོར་
འགྱུར་བས། ། དེ་ཕྱིར་ཚོད་ལེན་བྱེད་ཅིང་དལ་བུས་བསྐྱོད། ། བཅུད་ཀྱི་ཐིག་ལེ་རྣམས་ནི་
དྭངས་སྙིགས་ཀྱི། ། ཐིག་ལེ་ཞུན་ཆུ་ཐད་ཀ་ཐད་ཀ་ནས། ། འཁྱག་པའི་ཞུན་ཆུ་ལྟ་བུར་མར་ལ་
ཟགས། །དྷུ་ཏིའི་ནང་ནས་རླུང་གིས་མར་ལ་ཕུལ། །མགྲིན་པའི་ཐད་ནས་སྙིང་གར་སླེབས་པ་
དང་། ། གོང་ལས་བདེ་བ་ཇེ་ཆེར་འཆར་བ་དེས། ། གཞན་སྣང་རྟོག་པ་མེད་པར་བདེ་ལྷང་
འགྲོ། །བདེ་བ་ལོངས་སྐུ་ཉམས་སུ་མྱོང་བ་སྟེ། ། དགའ་བ་བཞི་ཡིས་མཆོག་དགའི་ཡེ་ཤེས་སོ། །
ཞེ་སྡང་ལས་གྱུར་རྟོག་པ་སོ་གསུམ་འགག །དང་པོ་སྣང་བ་བག་ཙམ་གསལ་བ་ཡིན། །ད་དུང་
རིག་པ་མ་ཡེངས་བསྐྱོད་པ་དང༌། ། བདེ་བ་ཇེ་ཆེར་ལྟེ་བའི་ཐད་དུ་སླེབས། །གོང་ལས་བདེ་
— 231 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྟོབས་ཆེ་ཞིང་དགའ་བདེ་འབར། ། ངོ་བོ་ཉིད་སྐུ་ཉམས་སུ་མྱོང་བ་སྟེ། ། དགའ་བ་བཞི་ལས་
ཁྱད་དགའི་ཡེ་ཤེས་སོ། ། འདོད་ཆགས་ལས་བྱུང་རྟོག་པ་བཞི་བཅུ་འགག ། གཉིས་པ་མཆེད་
པ་ཞེས་བྱ་སྔར་བས་གསལ། ། དེ་ནས་ཚོད་སྦྱར་དལ་བུས་ཉུག་ཅིང་བསྐྱོད། ། བྱང་སེམས་རྡོ་
རྗེའི་རྩ་བར་ཕེབས་པའི་ཚེ། །གོང་ལས་བདེ་ཉམས་བདུན་འགྱུར་ཙམ་གྱིས་འཕེལ། །བདེ་ལ་
རྟོག་པ་མེད་པའི་ཉམས་སྣང་འཆར། །དེ་དུས་ཞེན་མེད་བདེ་སྟོང་དབྱེར་མེད་བསྲེ། །ཞེན་ན་
ཐ་མལ་ཉོན་མོངས་འཁྲུལ་སྣང་ཡིན། ། ཞེན་མེད་ངང་ནས་བདེ་ལ་སེམས་གཏད་ནས། །བདེ་
བ་མ་ཡལ་ཙམ་དུ་དལ་བུས་བརླབ། ། བདེ་བ་འཆོར་ཉམས་བྱུང་ན་འོག་སྒོ་གློད། ། རིག་པ་ཀ་
དག་ངང་ལ་ལྷན་ནེར་བཞག ། མཐེབ་མཛུབ་མི་བསྐུམ་ཞྭ་བཞི་གློད་པ་དང་། ། བདེ་བ་མི་
འཆོར་ལྷན་ནེར་གནས་པའོ། ། བདེ་བ་ཡལ་བ་འདྲ་ན་ཅུང་ཟད་བསྒུལ། ། བདེ་བ་འཆོར་བ་
འདྲ་ན་འོག་སྒོ་གློད། ། དེ་གཉིས་རེས་མོས་ཉམས་ཚད་བྱ་ཞིང་བསྐྱིལ། ། བདེ་བ་ཡུན་རིང་
དགའ་བ་དཔག་མེད་ཅིང་། ། བདེ་སྟོང་འཛིན་མེད་ཆོས་སྐུའི་དགོངས་པ་ཡིན། ། དགའ་བ་
བཞི་ལས་ལྷན་ཅིག་སྐྱེས་དགའ་སྟེ། །གཏི་མུག་ལས་གྱུར་རྟོག་པ་བདུན་འགག་གོ ། གསུམ་
པའི་ཡེ་ཤེས་ཉེ་བར་ཐོབ་པ་ཞེས། ། བདེ་གསལ་མི་རྟོག་པ་ཡི་ཉམས་སྐྱེའོ། ། དུས་གསུམ་རྒྱལ་
བའི་དགོངས་པ་འདི་ཀ་ཡིན། ། དེ་དུས་བདེ་བའི་ངོ་བོ་ལ་བལྟས་པས། །ཅིར་ཡང་མ་གྲུབ་ངོ་
བོ་ཀ་དག་སྟོང་། ། དགའ་བ་བཞི་ལས་ དགའ་བྲལ་དགའ་བ་ སྟེ། ། འཇམ་དཔལ་ལས།
ཆགས་བྲལ་ལུས་ལས་འདས་པ་པོ། ། ཐུབ་པ་མེད་པ་དཔེ་མེད་པ། ། མི་མངོན་མི་སྣང་གསལ་
བྱེད་མིན། །མི་འགྱུར་ཀུན་འགྲོ་ཁྱབ་པ་པོ། །ཕྲ་ཞིང་ཟག་མེད་ས་བོན་བྲལ། །ཞེས་སོ། །
ཆད་ལྟ་སེམས་སྟོང་མ་ཡིན་རིག་ཅིང་གསལ། ། གསལ་བ་མཚན་མར་མ་གྲུབ་བདེ་ལ་སྟོང་། །
མཚན་མའི་རྣམ་རྟོག་མེད་དེ་བདེ་བའི་ངང༌། ། དེ་ཉིད་ངོ་བོ་སྟོང་ལ་རང་བཞིན་བདེ། ། རྣམ་
པ་གསལ་ཞིང་རིག་ལ་རྟོག་པ་མེད། །མཚན་ཉིད་གཉིས་སུ་མེད་པའི་ངང་ལ་གནས། །དེ་ཀའི་
ངང་ལ་ཐམས་ཅད་ཀུན་རྫོགས་པ། ། བླ་མེད་སྔགས་ཀྱི་རྫོགས་རིམ་དེ་ཉིད་ཡིན། ། རྒྱལ་བའི་
སྐུ་བཞིའི་དགོངས་པ་དེ་ཀ་ཡིན། །དེ་ཉིད་རྒྱུན་པར་གནས་པས་སངས་རྒྱས་ཡིན། །དེ་འདྲའི་
གནད་འདི་སྐྱེ་བོས་མ་ཤེས་པས། །སྙོམས་འཇུག་དུས་སུ་བདེ་བ་ཡུན་ཙམ་རེ། །ཐ་མལ་འདོད་
ཆགས་སྤྱོད་དུས་ཡོད་མོད་ཀྱང༌། ། དེ་ཉིད་བཟུང་བསྐྱིལ་སྤེལ་གསུམ་མ་ཤེས་པར། ། ཐ་མལ་
འདོད་ཆགས་རང་གར་སྤྱད་པ་ལས། །བདེ་བ་ཡུན་ཐུང་སྡུག་བསྔལ་རྒྱུ་རུ་སོང་། །བདེ་ལ་ཞེན་
པས་འདོད་ཁམས་གནས་སུ་གོལ། ། གསལ་བ་ལ་ཞེན་གཟུགས་ཁམས་གནས་སུ་གོལ། ། སྟོང་
པ་ལ་ཞེན་གཟུགས་མེད་ཁམས་སུ་གོལ། ། བདེ་གསལ་སྟོང་པ་ཉིད་ལ་ཞེན་མེད་དུ། ། ཉམས་
སུ་བླངས་པས་ཁམས་གསུམ་གནས་ལས་འཕགས། ། དེས་ན་འཕགས་པ་ཞེས་ཀྱང་བྱ་བའོ། །
- 232



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
2
བདེ་ བ་དེ་ཀའི་ངང་ལ་རྒྱུན་པར་གནས། ། སྡུག་བསྔལ་འདམ་ནས་བདེ་བར་གཤེགས་པའི་
ཕྱིར། །སྡུག་བསྔལ་བྱ་བའི་མིང་ཡང་མེད་པར་སངས། ། བདེ་བ་ཆེན་པོའི་ཡེ་ཤེས་རྒྱས་པའི་
ཕྱིར། །དེ་ཕྱིར་སངས་རྒྱས་ཞེས་སུ་མིང་བཏགས་སོ། །དེ་ལྟར་བདེ་བའི་ངོ་བོ་ངོ་འཕྲོད་ན། །
འཇམ་དཔལ་ལས། སྡུག་བསྔལ་གསུམ་གྱི་སྡུག་བསྔལ་ནི། །གསུམ་སེལ་མཐའ་ཡས་ གྲོལ་
གསུམ་ཐོབ། ། སྒྲིབ་པ་ཀུན་ལས་ངེས་པར་གྲོལ། ། ཅེས་སོ། ། དེ་ནས་བདེ་བ་འཆོར་འཆོར་
འདྲ་བ་ན། ། བྱང་སེམས་བདེ་བ་བཏང་སྟེ་ཤི་སྙམ་པའི། །གཉེན་པོ་ཞེ་བཅད་དྲག་པོས་ལྡོག་
པར་བྱ། ། དེ་ནས་དཀའ་ཐུབ་སྡོམ་པའི་མཆོག་ཏུ་འགྱུར། ། ཉོན་མོངས་བུད་མེད་རྒྱང་དུ་
བསྲིང་བ་ཡིས། ། ཆགས་པའི་གདུང་བ་གཉེན་པོས་བཟློག་ཏུ་མེད། །དཀའ་ཐུབ་སྡོམ་པ་ཐུབ་
པའི་མིང་ཡང་མེད། །འདིར་ནི་བུད་མེད་དངོས་དང་དམ་འཁྱུད་ནས། །བྱང་སེམས་རྡོ་རྗེ་རྩེ་
མོ་ནས་ལྡོག་པས། ། གཉེན་པོ་བཟང་ཞིང་དཀའ་ཐུབ་དྲག་པོ་འོང་། ། འཇམ་དཔལ་ལས།
ཚུལ་ཁྲིམས་ཆེན་པོ་འཆང་བའི་མཆོག ། བཟོད་ཆེན་འཆང་བ་བརྟན་པ་པོ། ། བརྩོན་འགྲུས་
ཆེན་པོ་བརྟུལ་བ་ཡིན། ། དཀའ་ཐུབ་མཐར་ཕྱིན་དཀའ་ཐུབ་ཆེ། ། ཞེས་སོ། ། དེ་ནས་ལྡོག་
པའི་འཁྲུལ་འཁོར་འདི་ལྟར་བྱ། ། བསྐྱོད་བྱང་ལྔ་སྐུམ་ཁྱད་པར་བརྒྱུད་བཞི་སྐུམ། ། ངན་
འགྲོའི་ལམ་གཉིས་དྲག་ཏུ་བསྡམ་ནས་ཀྱང་། ། འོག་རླུང་དྲག་པོ་གྱེན་ཏུ་དྲང་པར་བྱ། །རྒྱུ་
མཚོར་རིར་སྦྱར་དར་དམར་དགུང་ལ་བསྐྱོད། །རྒྱང་ཞག་གནམ་ལྟ་ཁོང་འདྲེན་དྲག་པོ་བྱ། །
མཐེ་བོང་གཉིས་ཀྱིས་སྲིན་ལག་རྩ་བ་མནན། །ཁུ་ཚུར་དམ་བཅིང་ལྟེ་འོག་གསང་གནས་ནས། །
དྲག་ ཏུ་འཐེན་ལ་སྤྱི་བོར་ཡང་ཡང་འཕང་། །བྱང་སེམས་སྐར་མདའ་འཕང་ལྟར་སྤྱི་བོར་
བསྐྱིལ། །ཁྱད་པར་འཁྲུལ་འཁོར་གནད་ནི་འདི་ལྟར་བྱ། ། ལུས་ཀྱི་འཁྲུལ་འཁོར་ལུས་པོ་འདར་
བ་གཅེས། །འདྲེན་གྱི་གནད་ནི་ཁོང་འདྲེན་དྲུག་པོ་གཅེས། །དམིགས་པའི་གནད་ནི་སྤྱི་བོར་
གཏད་པ་གཅེས། ། ལུས་ཀྱི་ཕྱིན་ལོག་ཤེད་བསྐྱེད་འདར་ཕྲིལ་བཏང༌། ། རླུང་འབུད་ལུས་
སྤྲུགས་སོག་འགྱུར་ཡང་ཡང་བྱ། །དེ་ནས་བདེ་བ་སྟེར་བར་ཚད་མེད་སྐྱེ། །དེ་ནས་དྲངས་པའི་
སྙིང་གར་བདེ་བ་སྐྱེ། །དེ་ནས་རིམ་བཞིན་མས་བརྟན་དགའ་བཞི་མྱོང། །དེ་རྗེས་ཐབས་ཤེས་
གཉིས་པོ་ཡ་བྲལ་ནས། །ལག་པ་ས་གནོན་རྐང་པ་སྐྱིལ་ཀྲུང་བཅའ། །རླུང་འབུད་ལུས་སྤྲུགས་
སོག་འགྱུར་དྲག་པོ་བྱ། །དམིགས་པ་ཐིག་ལེའི་ལུས་ཀུན་ཁྱབ་པར་བསྒོམ། །ཡང་ཞིག་ཐིག་ལེ་
འཛིན་པའི་གནད་ཅིག་ལ། །ཐིག་ལེ་མི་ཐུབ་འཆོར་འཆོར་འདྲ་གྱུར་ན། །བདུད་བཞི་སུག་པ་
གཉིས་ཀྱི་བར་དག་ཏུ། ། རྡོ་རྗེ་རྩེ་བར་ཆིལ་གྱིས་མནན་ནས་སུ། ། དམིགས་པ་མ་ཡེངས་སྒོམ་
དུ་ཅི་ཡང་མེད། ། སྒོམ་མེད་ངང་ལ་འདུན་པ་སྤྱི་བོར་གཏད། ། དེ་མ་ཐག་ཏུ་བྱང་སེམས་གྱེན་
ལ་ལྡོག ། གཟེར་འགག་གནད་ཀྱི་ཐེམ་བུ་ཞེས་བྱའོ། ། ཆུ་སྲིན་གྲེ་འགག་ཅེས་ཀྱང་ཟེར་བ་
ཕས་ 233 --



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཡིན། །བསྐྱིལ་ལྡོག་ཁྲེམས་པ་དུས་གཅིག་འབྱུང་བ་ཡིན། ། དེ་རྗེས་བུམ་པ་ཅན་གྱི་རླུང་བཟུང་
ནས། །རིག་པ་ཀ་དག་ངང་ལ་ཡུན་རིང་བཞག །དེས་ནི་གེགས་མི་འབྱུང་ཞིང་ལུས་ལ་ཁྱབ། །
གཞན་ཡང་བྱང་སེམས་རྩ་མིག་བཏབ་པ་ལས། ། ལག་པ་གཡོན་པའི་སྲིན་ལག་ས་ལ་བཙུག
ས། ། ལུས་ཀྱི་ལྗིད་ནི་སྲིན་ལག་ལ་བཀལ་ནས། ། འཇམ་རླུང་བཟུང་བས་ཐིག་ལེ་རྩ་མིག་
ཐིམ། །ཡང་ན་གཡོན་པའི་མཐེ་བོང་སྲིན་ལག་མནན། །ཁུ་ཚུར་དམ་བསྡམ་ས་ལ་བཙུག་ནས་
ནི། ། ལུས་ཀྱི་རྫིང་སྐྱུར་རྩ་མིག་ཐིམ་པར་འགྱུར། ། ཞེས་གསུངས་སོ། ། ཡང་རྣལ་འབྱོར་པ་
ཐིག་ལེ་དང་ཆགས་པ་རྒྱས་པ་དང༌། རྡོ་རྗེ་རྩལ་ཆེ་བ་འགུལ་བསྐྱོད་དྲག་ཅིང་བདེ་བ་ལ་ཞེན་
ནས་བསྐྱོད་འཕྲོ་མ་ཆོད་པ། ཆང་གིས་བཟི་ནས་མན་ངག་དང་གཉེན་པོས་མ་ཟིན་པ། ཐོས་
ཆུང་ཚོད་ཡོད་བྱེད་པ། ཡུམ་གཞོན་ཞིང་ བྷ་ག་རུབ་དྲགས་པ་དང་ཡུམ་གྱིས་མ་བཟོད་ཅིང་
ཆགས་པས་བརྒྱལ་བ་དང༌། ཡུམ་ཉམས་ཆུང་ཞིང་རྣམ་འགྱུར་དྲག་པ་དང༌། སྟོང་པས་མ་
ཟིན་པ་ལ་སོགས་པར་དབབ་དྲགས་ན་འཆོར་ཞིང༌། ཐིག་ལེ་མི་ཟིན་པའི་སྐྱོན་ཡིན་པས། དེ་
རྣམས་ལ་མ་ཡེངས་ཤིང་བག་ཡོད་དྲན་པས་ཟིན་པ་དང༌། དལ་བུས་བསྐྱོད་ཅིང་ཐིག་ལེ་འཛིན་
པའི་སྦྱོར་བ་གལ་ཆེ། རང་སར་འཛིན་ཞིང་བསྐྱིལ་བ་ནི། དེ་ལྟར་ཕབ་པས་བདེ་བ་ཅི་རིགས་
སུ་སྐྱེས་པ་དང༌། བསྐྱོད་འཕྲོ་བཅད་ལ་ལུས་རྩ་བཞི་གློད། འོག་རླུང་ཡན་པར་བཞག སྟེང་
རླུང་མནན་མིག་བལྡོག ལྕེ་རྐན་ལ་འབྱུད། ཤེས་པ་ནམ་མཁའི་མཐོངས་སུ་འཕངས། དེ་
ཡང་ལས་དང་པོ་བས། བདེ་བ་མགོ་གཡོས་ཤིང་ལུས་སེམས་དགའ་ཡལ་ལེ་བདེ་ཕྲིལ་བྱུང་འཕྲོ་
ལ་ ཐད་དུ་མི་བཞུགས་པར་འཛིན་དགོས། ཡབ་ཡུམ་ གཉིས་ ཀ་ བདེ་ བ་ དངོས་འཛིན་ལུས་
སེམས་གློད། བདེ་བའི་ངར་ཡལ། རྡོ་རྗེ་ངར་འཆོར། ཡང་གོང་བཞིན་དལ་བུས་བསྲུབ།
ཡང་ཀློད་ཡང་བསྐྱོད། བདེ་བ་ཆེར་སྐྱེས་ན་ཤེས་པ་སྤྱི་གཙུག་གི་ཧཾ་ལ་གཏད། སྦྱོར་བ་དྲུག་
ལྡན་དང་ཁོང་འདྲེན་བསྟུན་ལ་ཅུང་ཟད་བསྐྱིལ། ཡང་བདེ་ཉམས་ཡལ་བ་དང་བསྐྱོད་ཅིང༌།
བདེ་བ་སྐྱེས་པ་དང་ངལ་གསོ་ཤེས་པ་ས་ལ་བཞག དེ་བཞིན་གདམས་པས་ཟིན་པར་བྱས་པའི་
ཐིག་ལེ་གཅིག་གིས་ལོ་དང་ཟླ་བའང་ཐུབ་ལ། ཐིག་ལེ་གཅིག་གིས་ རིག་མ་བརྒྱ་ལ་ཡང་ནུབ་
གཅིག་ལ་ལོངས་སྤྱོད་པར་ནུས་སོ། །འཛིན་མ་ཤེས་ན་ཐིག་ལེ་འཆོར། བདེ་བ་ཡུན་ཐུང་ངུ་རྩ་
ཆུ་སྡོམ་པ་ལ་སོགས་ཟུག་གཟེར་ཡོང་ངོ༌། ། བཟུང་ཤེས་ན་བདེ་བ་ཡུན་རིང་། ཟག་བཅས་ཀྱི་
བདེ་བ་ཟག་མེད་དུ་འཆར། གནས་མ་འཆུགས་པར་རང་སར་གཡོ་སྟེ་བདེ་བ་སྐྱེ་གཏིང་ནས་
འདྲེན་པ་སླ། པདྨ་སྐམ་ཞིང་ཆུང་དུ་འགྲོ་རྡོ་རྗེ་ངར་སྟོབས་སྐྱེའོ། ། ཆགས་པའི་རྟོག་པ་བཅོམ་
སྟེ་བདེ་བ་དང་སྟོང་པ་རོ་སྙོམས་ཤིང་བསྲུབ་པ་དང༌། འཛིན་པ་སྦྲགས་ལ་ཡུན་རིང་དུ་སྦྱང་
ངོ༌། །ཐིག་ལེ་བཟུང་བས་རྡོ་རྗེ་རྩལ་སྟོབས་འཆོར་བ་འདྲ་ན་རྡོ་རྗེ་པདྨར་འདོན་འཇུག་བྱེད་པ་ལ་
- 234 -



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
དངོས་སུ་བལྟ། མི་མཐོང་ན་ལག་པས་ཉུལ་འོག་སྒོ་འབྱེད་བཙུམ་དང་ཡུམ་ལ་ཆགས་པ་དུང་
དུང་བསྒོམས་པས་རྩལ་སྟོབས་སྐྱེའོ། །ཡུམ་ཚུར་ལ་རྣམ་འགྱུར་བྱེད་དུ་བཅུག་པས་ཀྱང་སྐྱེའོ། །
ཡང་ཐལ་མ་དྲགས་པར་འཛིན་པར་བྱའོ། ། ཡར་ལ་བལྡོག་ཅིང་དྲངས་པ་ནི་མིག་གྱེན་ལ་བསྒྲིལ།
ལྕེ་རྐན་ལ་སྦྱར། ལྟོ་བ་སྐེད་པ་ལ་བཅར། ལག་པའི་སྲིན་ལག་བསྡམས་པ་ས་ལ་བཙུགས་ཏེ་
ལུས་ཀྱི་ལྗིད་བསྐུར། རླུང་གི་གནད་འོག་རླུང་དྲག་ཏུ་འཐེན་སྟེང་རླུང་སྡིགས། སྟེང་འོག་
བསྲེས་ལ་ཁོངས་འདྲེན་བྱའོ། ། དམིགས་པ་ནི་ རྡོ་ རྗེའི་ རྩ་བར་ ཧཱུྃ་དམར་ པོ་ གཅིག་ བསམ།
དེས་དྭངས་མ་ཐམས་ཅད་བསྡུས་སོག་སྦུག་ནས་འོ་མ་འཐུང་བ་བཞིན་ནར་གྱིས་སྤྱི་གཙུག་ཏུ་
དྲངས། དེ་ཡང་དམིགས་པ་དང་རླུང་འཁྲུལ་འཁོར་རྣམས་གཅིག་ཏུ་ཆུན་པས་གྱེན་ལ་དྲངས་
ཤིང་སྟེང་དུ་བཅིངས། དེས་ནི་ངེས་པར་འདྲོངས་སོ། །གཞན་ཡང་ཁོང་འདྲེན་དང་ཧཱུྃ་འདྲེན་
ལ་སོགས་པ་ཡུམ་དང་མ་བྲལ་བར་འདྲེན་ནོ། ། འདྲེན་མ་ཤེས་ན་ཐིག་ལེ་འཛག་པས། རྡོ་རྗེ་
དང་རྒྱུ་ཞགས་དང་མཁལ་མ་ལ་ན་ཚ་འོང་། ལྡོག་ཤེས་ན་རྡོ་རྗེ་ངར་འཆོར། ཐུང་དུ་འགྲོ།
བདེ་བ་སྟོང་ན་ཆེ་བློ་ཚིམ། དབང་པོ་བདེ། ཤེས་པ་མཉེན། ལུས་སེམས་འབོལ་དུ་འགྲོ།
སྨད་ཡང་ཆབ་སིལ་སང་གིས་འགྲོའོ། །དེ་ལྟར་འདྲོངས་ནས་ལུས་པོ་ཀུན་ལ་ཁྱབ་པར་བཀྲམ་པ་
ནི་རླུང་གནད་འོག་རླུང་འཐེན། སྟེང་རླུང་དྲག་ཏུ་མནན་ཁ་སྦྱོར་བུམ་པ་ཅན་དུ་བཟུང་སྟེ།
གསུམ་པ་ཐེར་གྱིས་བརྒྱང་། དམིགས་པ་ལུས་ཀྱི་རྩ་ཕྲན་དང་བ་སྤུའི་བུ་ག་ཐམས་ཅད་སྟོང་སེང་
ངེ་འདུག་པའི་ནང་ན་ཕར་ཐིག་ལེ་དངུལ་ཆུའི་རྡོག་མ་བཞིན་ཧྲིལ་ཧྲིལ་སོང་ནས་ནང་ཐམས་ཅད་
བདེ་བས་མེར་གྱིས་གང་། བུ་ག་ཐམས་ཅད་ནས་ཕར་ལྷུད་བྱུང་བར་བསྒོམ། འཁྲུལ་འཁོར་
ནི་སེང་གེ་རྣམ་རོལ་དང་། མགོ་བོ་སྤྲུགས་སྤྲུགས་པ་དང་བསྐོར་བ་དང་། སེང་གེ་རྩལ་སྤྲུགས་
དང་། རོ་སྟོད་གཅུ་བ་དང་བརྡུང་བ་དང་ལག་པ་སར་བཙུགས་ལ་སྲིན་ལག་ལ་ལྗིད་བསྐུར།
སྐྱེད་པ་བསྐོར་ལུས་པོ་རྡེག་ཅིང་སྡིགས་པ་དང་། རྐང་པ་ཕྲ་བ་དང་བྲོ་བརྡུང་བ་དང༌། རྒྱུག་
འདུར་ བྱེད་ པ་ དང་། ལུས་ པོ་ ཀུན་ ལ་ བྱུགས་ པ་ བྱེད་ པ་ དང༌ བཞི་ སྤྲུགས་ བྱེད་ པ་ དང༌།
གཟུགས་གཞི་ཕྲ་བ་དང་རླུང་དྲག་ཏུ་འཛིན་པ་དང་། སེམས་སྟོང་ཉིད་ཀྱི་ངང་དུ་འཇོག་པ་
སོགས་བྱའོ། ། དེ་ལྟར་བཀྲམ་པའི་རྗེས་ལ་ལུས་དྲང་པོར་བསྲང་བའམ། གན་རྐྱལ་དུ་ཉལ་ལ་
འགུལ་བསྐྱོད་མི་བྱའོ། །ངག་མི་བརྗོད་སེམས་མི་བསམ་པར་ལྷོད་ཀྱིས་གློད་པས་ཡིན་ལུགས་སྤྲོས་
པ་དང་བྲལ་བ། བློ་ངོ་བོ་ཉིད་ཀྱིས་དག་པ་རིག་པ་དགག་སྒྲུབ་ལས་འདས་པ་སྣང་ངོས་བཟུང་
མེད་པ་སེམས་ཡང་བའི་སྣང་ཡུལ་ལྟ་བུ་སྟོང་ལ་མཚན་མ་མེད་པ་ངལ་སོས་པའི་བདེ་བ་ལྟ་བུ་འདི་
ཡིན་གྱི་གཟའ་གཏད་མེད་པ་སྨྱོན་པའི་སེམས་ཡེངས་པ་ལྟ་བུ། དྲན་འཛིན་གྱི་གཉེན་པོ་མེད་པ།
ཡུལ་ ལ་ ཡེངས་ པའི་ བྱིས་ པ་ ལྟ་ བུ། སྒོ་ གསུམ་ མ་ བཅོས་ ལྷུག་ པ་ རྒན་ པོ་ ཉི་ མ་ ལྡེ་ བ་ ལྟ་བུ།
— 235 ——



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཚོགས་དྲུག་ཡུལ་ལས་གྲོལ་བ་བུ་ཆུང་ལྟོ་འགྲངས་པ་ལྟ་བུ། གང་ལྟར་སྣང་ཡང་བདེ་བར་ཤར་བ།
གཞོན་ནུ་མ་ཡིད་སོས་པ་ལྟ་བུའི་ཉམས་དང་རྟོགས་པ་སྐྱེའོ། ། དེ་ལྟར་འདོད་ཡོན་ལྔ་ལ་སྤྱོད་པ་
ནས་འགྲེམ་མ་ཚར་གྱི་བར་ཐམས་ཅད་དུ་ཟག་བཅས་ཀྱི་བདེ་བ་དང༌། རྟོག་བཅས་ཆགས་པའི་
དབང་དུ་སྐད་ཅིག་ཀྱང་མི་གཏོང་བར་བདེ་སྟོང་རོ་སྙོམས་ཤིང༌སྟོང་ཉིད་ནམ་མཁའ་ལྟ་བུར་
རྟོགས་པའི་ ཉམས་ དང་མ་བྲལ་བར་བྱེད་དགོས། འདོད་ཡོན་ ཐམས་ ཅད་ལ་མ་ཡེངས་མ་
ཆགས་མ་ཞེན་པར་རྨི་ལམ་སྒྱུ་མ་ལྟ་བུ་ཆོས་ཉིད་ཀྱི་རོལ་བར་ཤེས་པས་ལོངས་སྤྱོད་པར་བྱའོ། །
སྙོམས་པར་འཇུག་པའི་དུས་སུ་རླུང་དབུ་མར་འཇུག་ཅིང་བག་ལ་ཉལ་གྱི་རྟོག་པ་མངོན་དུ་
བསླངས་ཏེ་གསལ་ལ་མི་རྟོག་པའི་ཡེ་ཤེས་སངས་རྒྱས་ཀྱི་དགོངས་པ་འཆར་བ་ཡིན་པས་འགྲོ་འོང་
རྟག་ཆད་མཐའ་དབུས་མེད་པའི་ངང་ལ་བློ་ བྲལ་ཡིད་ལ་བྱར་མེད་ དུ་རྗེན་ནེ་ཁྲེས་ སེ་བཞག
ཟག་བཅས་ལུས་ཀྱི་བདེ་བ་ལ་བརྟེན་ནས་ཟག་མེད་སེམས་ལ་ཡེ་ཤེས་སྐྱེ་ཞིང་རྐྱེན་འདོད་ཆགས་ལ་
བརྟེན་ནས་ཆོས་ཉིད་རྟོགས་པར་འགྱུར་རོ། ། བློ་དང་བྲལ་བ་ཡིད་ལ་བྱར་མེད་པའི་ཆོས་ཉིད་
ཟག་པ་མེད་པ་དེ་འཆར་རོ། ། ངོ་ཤེས་པར་བྱས་ལ་རྩ་བྲལ་གྱི་ངང་ལ་བསྐྱལ་ལོ། ། གསུམ་པ་
ཡུམ་གྱི་དྭངས་མ་དྲངས་པ་ལ་ཞག་འགའ་དལ་དུ་བཅུག་ལ་ཟས་བཅུད་ཅན་དང་ཆང་དང་སྦྲང་རྩི་
མར་ནག་གིས་བྱུགས་པ་བརྟེན་ཅིང་། ལྟོ་སྟོང་ལ་ཉི་དགའ་དང་གཡེར་མའི་རིལ་བུ་བཏང་བས་
རྩ་ཁ་འབྱེད་དོ། །དེ་ནས་བདེ་འཕེལ་རོལ་རྩེད་སྦྱང་པ་ནི་དེ་ལྟར་སྒོ་གསུམ་ལྷ་རུ་གསལ་བའི་ངང་
ནས་རིག་མ་བུ་མོ་མཛེས་མའི་ཆ་ལུགས་སུ་བྱས་ཏེ་ཡིད་དུ་འོང་བའི་སྤྱོད་པ་དང་རྣམ་འགྱུར་བྱ་སྟེ།
དེ་ཡང་ངོ་ཞུམ་པ་དང་ཟུར་མིག་བལྟ་བ་དང༌། འཛུམ་པ་ལ་སོགས་པ་བྱས་ལ་ཡབ་ཡུམ་གཅིག་
ལ་གཅིག་བལྟ་ཞིང་བདེ་བ་བསྐྱེད་དོ། ། དེ་ནས་གཉིས་ཀའི་གླུ་དབྱངས་དང་ཡིད་འདྲེས་ཤིང་
བག་ཕེབས་པའི་གསུང་གླེང་དང་ཆགས་པའི་གཏམ་ལ་སོགས་པའི་བདེ་བ་བསྐུལ། དེ་ནས་
ཐག་ཉེ་རུ་བསྡད་ལ་གཅིག་གིས་གཅིག་ལ་དྲི་སྣོམ་ཞིང་བདེ་བ་བསྐུལ། དེ་ནས་གདན་ཐོག་
གཅིག་ཏུ་ཚོགས་ཏེ་སྟོད་གཡོགས་ཕུད་ལ། འོ་བྱེད་པ་དང་ལྕེ་འཇིབ་པ་དང་ནུ་མ་མཉེ་བ་དང༌
གཡའ་སྒོག་པ་དང༌། སེན་མོ་འདེབས་པར་བྱ། དེ་ལ་ཆགས་པ་གཡོ་བ་དཀའ་ཞིང་བདེ་
ཉམས་ཙམ་མ་སྐྱེས་ན་གཉིས་ཀ་གཅེར་བུ་བྱས་ཏེ་འཁྱུད་པ་དང་འཛིན་པ་དང་། ཞོན་པ་དང་
ལྕག་གིས་བྲབ་པ་དང༌། པདྨ་དང་རྡོ་རྗེ་ལ་བལྟ་བ་དང་རྩེད་མོ་སྣ་ཚོགས་ཡིད་ལ་ཅི་དྲན་བྱའོ། །
དེ་ལྟར་ཆགས་པ་རྒྱས་ཤིང་རྩེ་སློང་བའི་ཐབས་ཞག་མང་དུ་བྱའོ། ། བདེ་བ་སྐྱེས་དུས་སྟོང་པ་
དང་བསྲེས། ཐིག་ལེ་ཉམས་དོགས་ན་འདྲེན་འགྲེམ་བྱ། དངོས་ཀྱི་སྦྱོར་བ་མི་བྱའོ། ། དེ་
ནས་གཉིས་ཀ་ལ་བདེ་བ་དང་ཆགས་པ་རྒྱས་ཏེ་ཁྱད་པར་དུ་ཡུམ་ཆགས་པ་རྒྱས་པས་ལུས་ལ་དྲོད་
སྐྱེ་ངོ་དམར་ཏེང་ངེ་འགྲོ། པདྨ་གཤེར་བར་འགྱུར། འཁུན་པ་དང་གཡེམ་པ་བྱུང་བའི་དུས་
- 236 -



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
ན་རྩེ་བཙལ་ཞིང་བཟུང་བ་ནི། བསྐྱེད་རིམ་གསལ་བའི་ངང་ནས་མཁའ་གསང་བསྣོལ་མར་རྡོ་
རྗེ་པདྨ་སྔགས་དང་བཅས་པས་བྱིན་གྱིས་བརླབ་ལ། ཡུམ་གཅེར་བུ་གན་རྐྱལ་ལ། ཡུམ་གྱི་
རྐང་པ་གཉིས་ཡབ་ཀྱི་གྲུ་མོའི་ཁུག་གཉིས་ནས་བཏང་ལ་ལས་སུ་རུང་བའི་རྡོ་རྗེས་པདྨ་ལ་རེག་པ་
དང་བྲུད་པ་དང༌། ནང་དུ་རེག་ཙམ་ཕྱི་རུ་རེག་ཙམ་གཡས་གཡོན་སྟོད་སྨད་དུ་རེག་རེག་བྱེད་
ཅིང་ཨ་བ་ཧ་ཕུ་ལ་སོགས་པ་བདེ་བའི་སྐད་སྣ་ཚོགས་བཏོན་པས་རྩ་བཟང་ན་མུ་ཏྲ་ལ་བདེ་སྐད་སྣ་
ཚོགས་དང་རྣམ་འགྱུར་མང་དུ་ཡོང་ངོ༌། ། དེ་ནས་ཕྱིང་བ་རང་གི་རྡོ་རྗེ་དང་མཉམ་པར་དར་
གྱིས་བཏུམ་ལ་ཚིལ་ཞུན་དང་། འབྲུ་མར་བྱུགས་ལ་ཕྱག་རྒྱའི་བཤང་ལམ་དུ་གཞུག་ཅིང་མཁལ་
ཁུང་གཉིས་སུ་གྲུ་གུ་ཁུ་ཚུར་ཙམ་རེ་སྐ་རགས་སྲབ་མོས་བསྡམས་ལ་རྒྱབ་ནས་རྟ་སྒ་གཏད་དེ་གན་
རྐྱལ་དུ་ཉལ་བའི་མཁལ་མ་གཉིས་དང་བཤང་ལམ་ནང་དུ་འགྲོའོ། །དེ་གཉིས་ནང་དུ་སོང་བའི་
བྷ་གའི་གཡས་གཡོན་གཉིས་སུ་ནུ་མ་འདྲ་བའི་འབུར་གཉིས་འོང་། དེ་ནས་བྷ་ག་ཕྱེ་ནས་བལྟས་
པས་རྩ་སྣ་རབ་རིབ་དུ་འོང་སྟེ། དེའང་དུང་ཅན་མ་རྩི་འཁྱིལ་ནས་འོང་། པདྨ་ཅན་ནི་རྩ་སྣ་
པདྨ་འདྲའོ། ། རི་དྭགས་ཅན་མ་ནི་རི་དྭགས་ཀྱི་མཇིང་བ་ལྟར་འོང༌། བྱ་གདོང་མ་ནི་རྩ་སྣ་བྱ་
རོག་གི་མཆུ་ལྟར་འོང་། བདེ་བྱེད་མ་ནི་གཟིག་མོའི་ཕྱི་ཐུར་ལྟར་འོང་། མ་ནིང་གི་རྩ་ནི་
མདུད་པ་ཅན་དུ་འོང་། རྩ་ཕལ་བ་ནི་ཐང་ཁུག་ཁ་ཕྱིར་བགྲད་པ་ལྟར་འོང་། དེའང་རྩ་སྦོམ་
ན་འུག་ཆོས་རྩ་བ། ར་དཀར་མོའི་འོ་མ་སྦྲང་རྩི་དང་སྦྱར། དཔྱིད་ཤ་ཁྱི་ཚིལ་རྣམས་སྦྱར་ནས་
རྩ་ལ་བྱུགས་པས། རྩ་སྣ་རིང་ན་སོར་དྲུག འབྲིང་སོར་བཞི། ཐ་མ་སོར་གསུམ་འོང་ངོ༌། །
ཡང་མགྲོན་བུ་བུམ་གཅིག་ཚལ་ཞུན་མ་གཅིག སྦྱང་རྒོད་གསུམ་ཆང་ཞིམ་པོའི་ཉིང་ཁུ་དང་
སྦྱར་ལ་པདྨར་བྱུགས་པས་རྩ་རྣམས་རིང་དུ་འོང་ངོ༌། ། ཕྱག་རྒྱའི་ཐིག་ལེ་འབེབས་ལ་མཁས་པ་
བུང་བ་རྩི་འཚོལ་བ་ལྟ་བུ་སྟེ། དེའང་རྩ་སྣ་དེ་རང་གི་རྡོ་རྗེའི་བུ་གར་བཅུག་ནས་རྡོ་རྗེ་ཡར་ཕུལ་
བ་ལྟར། ཕྱིང་བ་མར་ལ་འཐེན་ནས་འོ་དང་འཁྱུད་པ་ལ་སོགས་པ་བྱས་པས་ཕྱག་རྒྱ་མ་ཆགས་
པ་རྒྱས་དུས་དུམ་རེ་འགུལ་ཞིང་མི་བསྐྱོད་པར་བཞག་པས་ཐིག་ལེ་རྩ་མིག་ཏུ་ལྷུང་འོང་ངོ༌། །
ཕྱག་རྒྱ་རབ་ལ་རྩེའི་རྩེ་མོ་ན་དྭངས་མ་ཡོད། འབྲིང་ལ་རྐེད་པ། ཐ་མ་གཏིང་ན་ཡོད་པ།
དྲངས་ཐབས་གསུམ་ལས། རབ་ལ་རྡོ་རྗེ་གསང་བར་བཅུག་ལ་མི་བསྐྱོད་པར་རིག་པ་སྐྱེ་མེད་ཀྱི་
ངང་ལ་བཞག་པས་དྭངས་མ་འདྲོངས་སོ། ། འདྲོངས་རྟགས་ཏུ་རྡོ་རྗེ་མགོར་འཁྱོལ་བས་ལུས་
སྦྲིད་ཆིལ་བ་འབྱུང་ངོ༌། ། དེས་མ་འདྲོངས་ན་འབྲིང་ནི་ལུས་ཀྱིས་འགུལ་ཞིང་དལ་བུས་བསྐྱོད་
པས་བདེ་བ་སྐྱེ་དུས་གློད་ལ་འདྲོངས་རྟགས་སྔ་མ་བཞིན་ནོ། ། དེས་ཀྱང་མ་འདྲོངས་ན་ཐ་མ་ལ་
དྲག་ཏུ་བསྐྱོད་ཅིང་བདེ་བ་ཡུན་རིང་དུ་བཟུང་། བདེ་བ་དུས་མཉམ་གྱི་དུས་སུ་སྟེང་རླུང་མནན་
འོག་རླུང་དྲག་ཏུ་འཐེན་རྐང་ལག་བརྐྱངས་ལ་དྭངས་མ་ དྲངས་པའི་འཁྲུལ་འཁོར་གོང་ལྟར་
- 237



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བྱའོ། །དམིགས་པ་ནི་སོག་སྦུབས་ནས་ཆུ་འཐུང་བ་ལྟར་འུབ་ཀྱིས་དྲག་པར་འཐེན་ལ་ཧཱུྃ་དྲག་ལ་
རྒྱུན་མི་ཆད་པར་བསྒྲུང་ངོ༌། ། དྭངས་མ་འདྲོངས་པའི་རྟགས་སུ་ཡུམ་གྱི་སྣང་བ་འུབ་ཀྱིས་བསྡུ་
བ་སྙམ་བྱེད་ཅིང་ཡུམ་གྱི་བདེ་བ་དེ་འཕྲོ་ལ་ཡལ་ན་ཐེ་ཚོམ་མེད་པར་འདྲོངས་པའོ། ། ཡང་སྔ་མ་
བཞིན་རྡོ་རྗེ་ བྷ་གའི་གཏིང་དུ་ཕུལ་བས་ཡུམ་བདེ་བ་མི་བཟོད་པ་སྐྱེས་དུས་ རང་གིས་ལུས་མི་
འཆུས་པར་དྲང་པོར་བྱས་ལ། སེམས་ཀྱི་དམིགས་པ་ལུས་ཀྱི་འཁྲུལ་འཁོར། ངག་གི་བརྗོད་པ་
གསུམ་གྱིས་དྲངས་ཏེ། དེའང་ཡུམ་གྱི་རྩ་ནང་གི་སྙིགས་མ་སྲུང་མ་ལྟ་བུའི་ནང་ནས་དྭངས་མ་
ཆང་ལྟ་བུ་དེ་རང་གི་རྡོ་རྗེའི་གསང་ལམ་ནས་ཡར་ལ་ཐག་ལྟར་བྲེང་མ་ཆད་པར་དྭངས་མ་སྤྱི་བོ་
བདེ་ཆེན་གྱི་འཁོར་ལོ་ལ་སིབ་སིབ་སོང་བར་བསམ་ཞིང་ངག་ཏུ་ཧཱུྃ་དྲག་ལ་མི་འཆད་པར་བསྒྲུང་
བས་ལུས་ནི་འོག་རླུང་དྲག་ཏུ་འཐེན་ལ་མིག་གྱེན་ལ་བསྒྲད། རྐང་པའི་མཐེ་བོང་གཉིས་བཤིབ་
སྟེ་ནང་དུ་དགུག གུང་མོ་དང་སྲིན་ལག་དྲག་ཏུ་བཤིབ་ཅིང་རྒྱུ་ཞབས་སྒལ་བ་ལ་དྲག་ཏུ་སྦྱར།
ལྕེ་ཡར་རྐན་ལ་སྒྲིལ་ཞིང་ཡིད་ཀྱིས་ཧཱུཾ་དྲག་ཏུ་བརྗོད་ནས་འཐེན་པས། ཡུམ་དྲན་པ་མེད་པ་
དང༌། གྲུ་གུ་ལྟར་འགྲོ་ཞིང་རྩུབ་པའམ། རང་དབང་མེད་པར་སྐད་བྱུང་ན་འདྲོངས་པའི་
རྟགས་སོ། ། དེ་ནས་དལ་གྱིས་འཕྲོ་བཅད་དེ་ཡི་དམ་དུ་གསལ་བའི་ཡན་ལག་བཞི་དང་ལུས་
ཐམས་ཅད་སྤྲུག་གོ ། དེའང་རྣལ་འབྱོར་པ་ལ་མགོ་འཁྱོམ་པའམ་ཚ་ཆིལ་སྦྲིད་བེར་བེར་བ་
འོང་། དྭངས་མ་རབ་ཏུ་ལོན་ན་ལུས་ཚ་ཆིལ་གྱིས་འགྲོ། འབྲིང་གིས་ལུས་ལྷན་འོང་། ཐ་
མས་ཀྱང་སེམས་བདེ་སྟོང་ལ་གནས་པའོ། །ཕྱག་རྒྱའི་བཀྲག་འཚེར། བདག་ཉིད་བྱུ་རུ་ལྟར་
དམར་ལམ་གྱིས་འགྲོ་ཡུམ་གྱི་ལུས་ཟུངས་གསོའོ། ། འོག་སྒོ་བདེ་བ་ཆེན་པོ་ལས། བདེ་བ་
མཆོག་ཏུ་འཕེལ་བ་དམིགས་པའི་གནད༔ སྙོམས་འཇུག་དུས་སུ་དམིགས་པ་མ་ཡེངས་པར༔
ཕྱག་རྒྱ་ཡིད་དུ་འོང་བའི་པདྨར་གཏད༔ བདེ་བ་མྱུར་དུ་སྐྱེ་བ་རྩ་རླུང་གནད༔ སྙོམས་པར་
འཇུག་པའི་དུས་དེར་རྐང་ལག་བཞིའི༔ རྩ་དང་ཞྭ་བཞི་སྒྲིམ་ཞིང་འོག་སྒོ་བཙུམ༔ འོག་
རླུང་འཐེན་ཅིང་རྡོ་རྗེ་གཏིང་ནས་བཀོན༔ བདེ་བ་ཚད་དུ་ཕེབས་པ་འཁྲུལ་འཁོར་གནད༔
བསྐྱོད་པ་དྲག་ ཏུ་ ཐལ་ནས་ལ་ ཐལ་ན༔ ཕྲད་ཚད་འཕྲལ་ལ་ལེན་ ཅིང་དལ་བུས་བསྐྱོད༔
ལུས་སེམས་བདེ་བ་ཕྲིལ་གྱིས་སྐྱེ་བ་དང༔ གཉེན་པོ་སྐྱོད་འཕྲོ་བཅད་ལ་བདེ་གསལ་ངང༔
མ་ བཅོས་རང་ལུགས་ ཐོག་ ཏུ་ཙན་ནེ་ བཞག༔ ཡང་ན་ བདེ་ བ་ཡལ་ན་དལ་བུས་བསྐྱོད༔
བདེ་བ་ཕྲིལ་གྱིས་བྱུང་ན་གཉེན་པོས་བསྐྱིལ༔ བདེ་བ་ཐལ་དུ་མི་གཞུག་གཉེན་པོའི་གནད༔
ཐོག་མར་སྙོམས་པར་འཇུག་པའི་དུས་དེ་ནས༔ གཉེན་པོ་དྲག་པོའི་གོ་ཆས་ཅི་ནས་ཀྱང༔
ཐིག་ལེ་བཏང་ན་ན་ར་ཀན་སྙམ་དུ༔ རྟོག་པ་གཅེས་པ་གཉེན་པོ་རྒྱུན་དུ་བརྟེན༔ བདེ་བ་
ཡེ་ཤེས་འགྱུར་བ་རྟོག་པའི་གནད༔ ཕྲ་བ་བག་ལ་ཉལ་གྱི་ཉོན་མོངས་རྣམས༔ ལྐོག་གྱུར་
- 238
TO
A



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
གནས་པ་སྙོམས་འཇུག་སྦྱོར་བ་ཡིས༔ མངོན་གྱུར་བསླངས་ནས་ཉོན་མོངས་ཐོལ་སྐྱེས་དུས༔
ཆགས་མཁན་ཆགས་ཡུལ་གྲུབ་པ་མེད་པའི་ངང༔ སྣང་སྟོང་བདེན་མེད་གསལ་སྟོང་འཛིན་
མེད་ངང༔ བདེ་སྟོང་དབྱེར་མེད་ངང་ལ་གློད་ལ་ཞོག༔ དེ་ནས་འདོད་ཡོན་སྐྱེ་བའི་ཡེ་ཤེས་
ངང༔ ཉམས་རྟོགས་མཐོ་དམན་སྦྱར་བ་དགའ་བཞིའི་གནད༔ སྦྱང་བ་ཐ་མས་དགའ་བ་
སྐྱེས་པའི་དུས༔ ཚོད་བཟུང་དགའ་བའི་ངང་ལ་བལྟ་ཞིང་སྦྱོང༔ སྦྱང་བ་འབྲིང་ གིས་
མཆོག་དགའ་སྐྱེས་པའི་དུས༔ ཚད་བཟུང་དགའ་བདེའི་ངང་ལ་བལྟ་ཞིང་སྦྱོང༔ སྦྱང་བ་
རབ་ཀྱིས་ལྷན་ཅིག་སྐྱེས་དགའི་ཚེ༔ བསྐྱིལ་ཞིང་དགའ་བའི་ངང་ལ་བལྟ་ཞིང་སྦྱོང༔ བྱང་
སེམས་གཡོ་ཞིང་དགའ་བདེ་སྐྱེས་རྟགས་གནད༔ རྣལ་འབྱོར་སྟོབས་རྒྱས་རིག་མ་མཚན་ལྡན་
ན༔ ཤ་ལུས་ཕན་ཚུན་རེག་ཙམ་རྡོ་རྗེ་ལངས༔ བྱང་སེམས་གཡོ་ཞིང་བདེ་བ་ལྷང་ལྷང་སྐྱེ༔
རྣལ་འབྱོར་སྟོབས་འབྲིང་རིག་མ་མཚན་འབྲིང་ན༔ པདྨར་རྡོ་རྗེ་རེག་ཙམ་ལངས་ཤིང་ལྡང༔
ལུས་འདར་སྤུ་ཟེང་བདེ་བའི་ཐིག་ལེ་ཡེད༔ དེ་དུས་མཁན་པོ་རྩེར་བཅད་ངང་ལ་བཞག༔
རྣལ་འབྱོར་རྩ་ངན་རང་ལུས་ཡུན་ཐུང་ན༔ དེ་ལ་ཐལ་ནས་འདས་འགྲོ་ཐལ་མི་གཞུག དེ་
ཚེ་ཚོད་བཟུང་ལྡོག་བཀྲམ་ངང་ལ་བཞག༔ སྦྱང་བ་འབྲིང་ན་དེ་ལ་ཆེར་བསྐྱོད་པས༔ རྡོ་རྗེ་
པདྨར་ནུབ་ཅིང་བསྒུལ་བའི་ཚེ༔ རིག་མས་མ་བཟོད་ཆགས་པ་སྐྱེས་པའི་རྟགས༔ པདྨ་
བརླན་ལྗོན་དབུགས་ནི་ རྒོད་ འགྱུར་ཞིང༔ རྩ་དང་ལུས་ཀུན་སྦྲིད་གཡའ་ དགའ་ བདེ་ སྐྱེ
དེ་ ཡི་ དུས་ སུ་ ཚད་ བཟུང༌ ངང་ལ་ བཞག༔ སྦྱང༌ བ་ རབ་ ཀྱིས་ དེ་ལས་ ཆེར་ བསྐྱོད་ པའི༔
ཐབས་ཤེས་གཉིས་ཀས་ཕན་ཚུན་བསྐྱོད་པའི་ཚེ༔ ཟག་བཅས་བདེ་བ་གཡོ་ཚབས་ཆེར་འབྱུང༌
སྟེ༔ དེ་དུས་བདེ་བ་སྟོང་པ་གཉིས་བསྲེ་སྟེ༔ བདེ་སྟོང་ཀ་དག་ངང་ལ་ལྷན་ནེར་བཞག །
དུས་གསུམ་རྣམ་རྟོག་བཀག་སྟེ་བརྗོད་མེད་ཉམས༔ བློ་འདས་བདེ་དང༌བྲལ་བའི་ཉམས་
འཆར་ཏེ༔ དེ་ནི་ལྷན་ཅིག་སྐྱེས་པའི་ཡེ་ཤེས་སོ༔ དེའི་ངང་ཡུན་རིང་བཞག་ཀྱང་ཐལ་མི་
གཞུག༔ ཐལ་ན་ཉམས་པས་གཉེན་པོས་བཟུང་ཞིང་བསྐྱིལ༔ སྦྱང་བ་རབ་འབྲིང་གསུམ་
ཀའི་ཐད་ཀ་ཡི༔ དགའ་བ་གསུམ་པོ་དེ་ལས་ཐལ་མི་གཞུག༔ དེ་ཀའི་ངང་ལ་ཡུན་ནི་ཅི་
རིང་བཞག༔ བདེ་བ་ཡལ་ནས་ཆུང་དུ་སོང་བ་ན༔ ཡང་ནི་བསྐྱོད་ནས་བདེ་བ་སྤོང་བར་
བྱ༔ བདེ་བ་ལྷང་སྐྱེས་ཚད་བཟུང་བསྐྱིལ་བར་བྱ༔ ཡང་དབབ་ཡང་བསྐྱིལ་ཡང་བལྡོག་
ཡང་བཀྲམ་ཞིང༔ བསྐྱིལ་བའི་བདེ་བ་བསྐྱིལ་ཡུན་རིང་བ་གཅེས༔ དེ་ལ་ཡུན་དུ་སྦྱང་བ་
བརྟན་པའི་ཆེད༔ ཚོགས་དྲུག་ཡུལ་སྣང་བདེ་བར་འཆར་བ་དང༔ ཉིན་མཚན་ཕྱེད་ཀྱིས་
ཡབ་ཡུམ་གཉིས་ཀ་ལ༔ དགའ་བདེ་བརྗོད་དུ་མེད་པའི་ཉམས་འཆར་ཏེ༔ ཡུན་ནི་ཅི་ཙམ་
འདོད་པ་བསྐྱིལ་ཐུབ་ཚེ༔ དེ་ཚེ་རབ་ཀྱིས་ཆུ་བོའི་གཞུང་བཞིན་དུ༔ མཚན་ལྡན་བཙལ་
— 239 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ནས་ཉིན་མཚན་རྒྱུན་དུ་སྦྱར༔ དེ་ཡི་གཏན་ཚིགས་ལོངས་སྐུའི་སངས་རྒྱས་རྣམས༔ རྡོ་
རྗེའི་བཙུན་མོའི་བྷ་ག་ལ་བཞུགས་ནས༔ བདེ་བ་ཆེན་པོ་རྡོ་རྗེ་ཏིང་འཛིན་བཞུགས༔ དེ་
ཕྱིར་ལོངས་སྐུའི་སངས་རྒྱས་ཐམས་ཅད་ཀུན༔ ཡབ་ཡུམ་གཉིས་མེད་འཁྲིལ་སྦྱོར་བཞུགས་པ་
ཡིན༔ དེ་ལ་རྡོ་རྗེ་གསང་བའི་ སྐུ་ཞེས་བྱ༔ འབྲིང་གིས་ཉིན་མཚན་དུས་དྲུག་བདེ་བར་
སྦྱར༔ ཐམས་ཅད་ཀྱང་ནི་ཉིན་མཚན་ཐུན་བཞི་རུ༔ མཚན་ལྡན་མ་ལ་བདེ་བའི་ཉམས་
སྐྱེད་ཅིང༔ ཡང་མཐའི་ཉིན་མཚན་ལན་རེ་ཅིས་ཀྱང་སྦྱར༔ དེ་ཡི་ཐ་མ་ཟླ་རེ་ལོ་རེ་ནི
མཚན་ལྡན་པདྨར་མ་བསྟེན་དམ་ཚིག་ཉམས༔ དེ་ཡང་རྟེན་འབྲེལ་ཅིས་ཀྱང་མ་འགྲིག་ན
ལོ་རེ་བར་དུ་ལན་རེ་ཅི་ནས་ཀྱང༔ དམ་ལས་མི་འགལ་ཕྱིར་ན་རབ་ཏུ་བཙལ༔ གཞན་ཡང་
དམ་ལས་མི་འགལ་དོན་ཕྱིར་དུ༔ ཉིན་རེ་བུད་མེད་མཚན་ཉིད་ལྡན་པ་དང༔ འཕྲད་པར་
བྱ་ཞིང་བལྟ་དང་འཁྱུད་པ་དང༔ བདེ་བའི་གླེང་མོ་བྱ་ཞིང་ཡིད་དང་སྦྱོར༔ རྣལ་འབྱོར་
གཟུགས་ངན་རིག་མ་མི་འདུ་ཞིང༔ ཐབས་ལམ་བདེ་བ་སྐྱོང་བའི་ཡུལ་མེད་ན༔ ཐ་མ་དུད་
འགྲོ་ལ་ཡང་སྦྱོར་ཞེས་བཤད༔ དེ་ཕྱིར་རྫས་དང་ དམིགས་ པ་སྣ་ ཚོགས་ ཀྱིས༔ རིགས་
བཟང་མཚན་ལྡན་བུད་མེད་མ་ལུས་པ༔ དབང་དུ་བསྡུས་ཤིང་བདེ་བའི་ཉམས་སྐྱོང་བའི༔
གསང་ སྔགས་ ཐེག་ཆེན་ ཉམས་ སུ་ལེན་པ་ལ༔ འཛིན་པའི་ཡ་ག་ལ་སྐྲག་ ཚུལ་འཆོས་ ན༔
བདུད་ཀྱི་བར་ཆད་ཡིན་པས་ཉམས་ལེན་གཅེས༔ ཚེ་འདིའི་སྟོད་སྨད་ཡ་གའི་རིགས་རྣམས་
ཀུན༔ རྨི་ལམ་བྲག་ཆ་འདྲ་ལ་ཡལ་བའི་རྒྱུ༔ སྲོག་ལ་བབས་ཀྱང་གཞན་ལུས་ཐབས་ལམ་
སྦྱོང༔ འོན་ཀྱང་བསྟན་པའི་དོན་དུ་གསང་བ་གཅེས༔ ཐབས་མཁས་པ་དང་སྒྲིབ་ཤིང་ལ་
སོགས་པ༔ གཞན་གྱིས་མ་ཚོར་གསང་ན་དངོས་གྲུབ་མྱུར། གཞན་ཡང་མཆོད་པའི་ནང་
ནས་ཁྱད་པར་དུ༔ བདེ་བ་ཆེན་པོ་གསང་བའི་མཆོད་པ་འདི༔ ཕྱི་ནང་མཆོད་པ་ནམ་
མཁའ་གང་བ་ལས༔ བདེ་ཆེན་ཉམས་ཀྱི་མཆོད་པ་སེ་གོལ་ཙམ༔ བསོད་ནམས་འབུམ་གྱི་
ཆར་ཡང་མི་ཕོད་ཕྱིར༔ བདེ་བ་སྐྱོང་བའི་ཉམས་དེ་དཀོན་མཆོག་གསུམ༔ བླ་དམ་ཡི་དམ་
དཔའ་བོ་ཌཱཀྐི་ལ༔ ནམ་མཁའ་གང་བར་དམིགས་ཏེ་མཆོད་པར་བྱ༔ ཞེས་སོ། ། བདེ་
བའི་རང་བཞིན་གྲོལ་བ་ལ་མཁས་པ་མཁའ་ལ་ན་བུན་དྭངས་པ་ལྟ་བུ་སྟེ། བདེ་བའི་ངོ་བོ་ཇི་
ལྟར་གནས་ཀྱང་ཡེ་སྟོང་རྩ་བྲལ་ཆེན་པོ་གདོད་མའི་ཀ་དག་ངང་དུ་ལ་བཟླ་བའོ། ། དེའང་ཐེག་
པ་འོག་མའི་བདེ་སྟོང་ལྟར་བདེ་བ་ལ་སྟོང་པས་རྒྱས་འདེབས་པ་དང། བདེ་ཉམས་ལ་ཆགས་པ་
མ་ཡིན་ཏེ། འདི ར་དང་པོ་བདེ་བ་གཡོ་བ་ནས་མཐར་ཀ་དག་ཏུ་ལ་བཟླས་པའི་བར་གདོད་མའི་
གནས་ལུགས་ཡེ་སྟོང་རྩ་བྲལ་ཆེན་པོ་རྟོགས་པ་དང་མ་བྲལ་བའི་བདེ་བ་དང་བདེ་བའི་ཉམས་རང་
བཞིན་སྟོང་པར་འཛིན་པ་ཙམ་ལས་ཀྱང་འདས་ཏེ། མཐའ་གྲོལ་བློ་འདས་ཆེན་པོ་ཆགས་བྲལ་
- 240



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
དུ་བསྒྲུབ་སྟེ། འདོད་ཆགས་ཀྱི་འཛིན་པ་ཡེ་སྟོང་ཆེན་པོར་ལ་བཟླས་དེའང་རྟོག་པ་ཇི་སྙེད་བདེ་
བར་བསྡུས་ནས་བདེ་བ་འཛིན་མེད་དུ་ངོ་སྤྲད་དེ། འཛིན་མེད་ཀ་དག་ཆེན་པོར་ཕྱམས་བརྡལ་
ནས་ཡེ་བདེའི་སྟེང་དུ་བློ་བདེ་རྒྱུན་མི་ཆད་པ་གཞི་བདེ་བའི་ངོ་བོ་ལྷུན་གྲུབ་ཆོས་ཉིད་ཀྱི་རོལ་བར་
འཆར་བ་ལ་རྣལ་འབྱོར་པའི་སྐྱེལ་སོ་བྱེད་དོ། །
བཞི་བ་སྙོམས་འཇུག་བྱས་པ་ཡེ་ཤེས་བཞི་དང་ངོ་སྤྲད་པ་ནི། དེ་ཡང་སྙོམས་པར་ཞུགས་
ཏེ་སྤྱི་བོ་ནས་ བདེ་ བ་ གཡོས་ ཏེ་ མགྲིན་ པར་ བབས་ པས་ བདེ་ བའི་ ངོ་ བོ་ སྟོང་ པར་ ཤར་ བ་ སྟེ།
དགའ་བའི་ཡེ་ཤེས་ཏེ་རྣམ་རྟོག་ རགས་པ་རྣམས་སྤོང་ཞིང་ཉན་རང་གི་གྲུབ་མཐའ་རྟོགས་པ་
བསམ་གཏན་དང་པོའི་དགའ་བའོ། ། དེ་ནས་སྙིང་གར་སྡེབ་དུས་མཆོག་དགའི་ཡེ་ཤེས་བདག་
ཏུ་འཛིན་པའི་རྣམ་རྟོག་ སྤོང་ཞིང་། བྱང་ཆུབ་སེམས་དཔའི་གྲུབ་མཐའ་རྟོགས་ཏེ་བསམ་་
གཏན་གཉིས་པའི་དགའ་བའོ། ། དེ་ནས་ལྟེ་བར་སླེབས་དུས་དགའ་བྲལ་གྱི་ཡེ་ཤེས་ཏེ་ཕྱག་རྒྱུར་
འཛིན་པའི་རྟོག་པ་སྤོང་ཞིང་གསང་སྔགས་ཀྱི་གྲུབ་མཐའ་རྟོགས་ཏེ་བསམ་གཏན་གསུམ་པའི་
དགའ་བའོ། ། དེ་ནས་གསང་བར་སླེབས་དུས་ལྷན་ཅིག་སྐྱེས་དགའི་ཡེ་ཤེས་ཏེ་དགའ་བ་གསུམ་
དུ་འཛིན་པའི་རྟོག་པ་མཐའ་དག་སྤོང་ཞིང་གསང་བ་བླ་ན་མེད་པའི་གྲུབ་མཐའ་རྟོགས་ཏེ་བསམ་
གཏན་བཞི་བའི་དགའ་བའོ། ། མདོ་ལས། དགེ་སློང་བསམ་གཏན་བཞི་བ་ལ་སྙོམས་པར་
ཞུགས་པའི་བདེ་བ་ལྟ་བུ་དང་ཞེས་པའང་འདི་དང་དོན་གཅིག་གོ ། ཡས་བརྟན་གྱི་དགའ་བ་
བཞིའོ། ། དེ་བཞིན་དུ་གསང་གནས་ནས་ལྟེ་བའི་བར་དྭངས་མ་ལྡོག་སྟེ་མཉམ་པར་བཞག་པ་ནི།
ནམ་མཁའ་མཐའ་ཡས་སྐྱེ་མཆེད་དོ། ། སྙིང་གར་རྣམ་ཤེས་མཐའ་ཡས་སོ། ། མགྲིན་པར་ཅི་
ཡང་མེད་པའོ། ། སྤྱི་བོར་ཡོད་མེད་ཀྱི་སྤྲོས་པ་ཞི་བའི་སྲིད་རྩེའི་སེམས་དེ་ཡོད་མིན་མེད་མིན་
ནོ། །དེ་ནས་དུས་གསུམ་སྐྱེ་མེད་ཀྱི་ངང་ལ་མཉམ་པར་བཞག་པ་ནི་འགོག་པའི་ཏིང་འཛིན་ནོ། །
དེ་བཞིན་དུ་འཁོར་ལོ་གསུམ་དུ་བབས་དུས་སྐྱེ་འགག་གནས་གསུམ་མ་གྲུབ་པའི་རྣམ་པར་ཐར་
བའི་སྒོ་སྟོང་པ་ཉིད་དང༌། མཚན་མ་མེད་པ་དང༌། སྨོན་པ་མེད་པའི་ཡེ་ཤེས་སོ། ། དེ་
བཞིན་དུ་འཁོར་ལོ་བཞིར་བབས་པས་ཚད་མེད་པ་བཞི་ལས། དམིགས་པ་མེད་པས་ཚད་མེད་
པ་བཞིའི་ཡེ་ཤེས་སོ། ། དེ་བཞིན་དུ་དྭངས་མ་མི་འཛག་པས་སོ་སོ་ཐར་བའི་སྡོམ་པ་གོང་དུ་
འཕེལ་བས་བྱང་ཆུབ་སེམས་དཔའི་སྡོམ་པ་ཡེ་ཤེས་ཆེན་པོ་རིག་པ་འཛིན་པའི་སྡོམ་པའོ། ། དེ་
བཞིན་དུ་ཕ་རོལ་དུ་ཕྱིན་པ་དྲུག་གི་མི་མཐུན་པའི་ཕྱོགས་རྣམ་པར་དག་པས་ཕ་རོལ་དུ་ཕྱིན་པ་
གཉིས་ཀྱི་ནང་གི་ཕ་རོལ་དུ་ཕྱིན་པ་དྲུག་གོ ། ཁམས་དཀར་དམར་གཉིས་མི་ཉམས་ཤིང་འཕེལ་
བས་སྨོན་འཇུག་གི་སེམས་གཉིས་གཉིས་སོ། ། མཁའ་གསང་བྱིན་གྱིས་བརླབ་པ་ནི་བསྙེན་པ།
པ་སོགས་བྱས་པ་ཉེ་བསྙེན། སྲུབ་ཅིང་སྦྱོར་བ་ལ་བརྟེན་ནས་ཡས་བབས་ཀྱི་དགའ་བཞི་
- 241 -
ir



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
(7) CY） }E
322]
མྱོང་པ་ནི་བསྒྲུབ་པ། སླར་ཡང་ཡར་ལ་དྲངས་ཏེ་མས་བརྟན་གྱི་དགའ་བཞི་མྱོང་ཞིང་བཀྲམ་པ་
ནི་བསྒྲུབ་པ་ཆེན་པོའོ། ། མདོར་ན་འཇིག་རྟེན་དང་འཇིག་རྟེན་ལས་འདས་པའི་ཡོན་ཏན་དུ་
མའི་གངས་ཆེན་མཚོའོ། ། མཇུག་གི་དོན་བདེ་བའི་འཆར་ལུགས་ལ། དང་པོ་བདེ་བ་ཕ་རོལ་
ཕྱིན་པ་དྲུག་དང་སྦྱར་བ་ནི། ཡབ་ཡུམ་ལྷར་བསྐྱེད་པས་ཚོགས་རྫོགས་པའི་སྦྱིན་པའི་ཕ་རོལ་དུ་
ཕྱིན་པ་སྦྱིན་པ། ཐིག་ལེ་མི་ཉམས་པ་ཚུལ་ཁྲིམས། སྣང་བ་ཐམས་ཅད་བདེ་བར་ཤར་བའི་ཚེ་
ཁོང་ཁྲོ་མེད་པར་བཟོད་པས་བཟོད་པ། སྦྱོར་བར་བྱེད་པ་ལ་ལེ་ལོ་མེད་པས་བརྩོན་འགྲུས།
བདེ་སྟོང་ལ་སེམས་གནས་པས་བསམ་གཏན། བདེ་སྟོང་གི་དོན་མཐར་ཕྱིན་པས་ཤེས་རབ་ཀྱི་
ཕ་རོལ་དུ་ཕྱིན་པའོ། ། གཉིས་པ་ལམ་ལྔ་དང་སྦྱར་བ་ནི་ཡབ་ཡུམ་སྟན་གཅིག་ལ་ཚོགས་ཏེ་ལྷའི་
སྐུར་བསྐྱེད་པས་ཚོགས་ལམ། ཡབ་ཡུམ་སྙོམས་པར་ཞུགས་པས་སྦྱོར་ལམ། དགའ་བཞིའི་ཡེ་
ཤེས་མཐོང་བས་མཐོང་ལམ། དེའི་རྗེས་ཤེས་སྐྱོང་བས་བསྒོམ་ལམ། བདེ་སྟོང་གི་ཡེ་ཤེས་
མངོན་དུ་གྱུར་པས་མི་སློབ་པའི་ལམ་མོ། །གསུམ་པ་ཐེག་པ་དགུ་དང་སྦྱར་བ་ནི། ལུས་ཐ་མལ་
དུ་གནས་པ་ལྷ་མིའི་ཐེག་པ། བདེ་བ་ཐ་མལ་དུ་སྤྱོད་པ་ཕྱི་བའི་ཐེག་པ། བདེ་བ་རང་དོན་དུ་
སྤྱོད་པ་ཉན་རང་གི་ཐེག་པ། བདེ་བ་སྤྱོད་ཚེ་སེམས་བསྐྱེད་ཀྱིས་ཟིན་ཅིང་རང་རིག་ཏུ་ཤེས་པ་
བྱང་ཆུབ་སེམས་དཔའི་ཐེག་པ། ཐ་མལ་གྱི་ལུས་ངག་ཡིད་གསུམ་ལྷར་དག་པ་ཀྲི་ཡའི་ཐེག་པ།
ཕྱག་རྒྱ་བཞི་དང་ལྡན་པར་སྤྱོད་པ་ཨུ་པའི་ཐེག་པ། འཕྲིན་ལས་བཞི་འགྲུབ་པ་ཡོ་གའི་ཐེག་པ།
ཕུང་ཁམས་ ལྷར་ཤེས་པ་མ་ཧཱའི་ཐེག་པ། བདེ་སྟོང་དབྱེར་མེད་དུ་རྟོགས་པ་ཨ་ནུའི་ཐེག་པ།
ཐམས་ཅད་ཡོངས་གྲོལ་དུ་རྟོགས་པ་ཨ་ཏིའི་ཐེག་པའོ། ། བཞི་བ་རྒྱུད་སྡེ་བཞི་དང་སྦྱར་བ་ནི།
ཡབ་ཡུམ་ལྷར་བསྐྱེད་པ་བྱ་བའི་རྒྱུད། སྙོམས་འཇུག་བྱེད་པ་སྤྱོད་པའི་རྒྱུད། དེ་ལས་བདེ་
སྟོང་སྐྱེས་པ་རྣལ་འབྱོར་གྱི་རྒྱུད། དགའ་བཞིའི་ཡེ་ཤེས་མཐར་ཕྱིན་པ་བླ་ན་མེད་པའི་རྒྱུད་
དོ། །ལྔ་བ་ཐེག་པ་གསུམ་དང་སྦྱར་བ་ནི་རང་དོན་དུ་སྤྱོད་པས་ཉན་རང་གི་ཐེག་པ། གཞན་
དོན་དུ་སྤྱོད་པས་བྱང་ཆུབ་སེམས་དཔའི་ཐེག་པ། མཐའ་གྲོལ་དུ་སྤྱོད་པས་རྡོ་རྗེའི་ཐེག་པའོ། །
དྲུག་པ་བསྒྲུབ་པ་བཀའ་བརྒྱུད་དང་སྦྱར་བ་ནི། ཡབ་ཡུམ་ལྷའི་སྐུར་གསལ་བས་འཇམ་དཔལ་
སྐུ། བདེ་བའི་སྒྲ་སྟོང་པར་ཤེས་པས་པདྨ་གསུང་། ངོ་བོ་རིག་སྟོང་དུ་ཤེས་པས་ཡང་དག་
ཐུགས། ངོ་བོ་བདེ་སྟོང་དུ་ཤེས་པས་བདུད་རྩི་ཡོན་ཏན། ངོ་བོ་སྣང་སྟོང་དུ་ཤེས་པས་ཕུར་པ་
འཕྲིན་ལས། འོད་གསལ་དབྱེར་མེད་པས་རིག་འཛིན་སློབ་དཔོན། རང་བཞིན་སྟོང་པར་རྟོགས་
པས་ མ་ མོ་ རྗོད་ གཏོང༌། ཐམས་ ཅད་ རླུང་ གི་ རྩལ་ དུ་ ཤེས་ པས་ འཇིག་ རྟེན་ མཆོད་བསྟོད། །
བདེ་གསལ་ངར་དང་ལྡན་པས་དམོད་པ་དྲག་སྔགས་སོ། །བདུན་པ་དབང་བཞི་དང་སྦྱར་བ་ནི།
ཡབ་ཡུམ་ལྷའི་སྐུར་བསྐྱེད་པ་བུམ་དབང་། སྦྱོར་བ་བྱེད་པ་གསང་དབང་། བདེ་སྟོང་གི་
242 —



is
to
ཤེར་དབང་དང་འབྲེལ་བའི་པོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
ཉམས་ལ་གནས་པ་ཤེས་རབ་ཡེ་ཤེས་ཀྱི་དབང་། མཐར་བློ་འདས་ཡེ་གྲོལ་དུ་ཤེས་པ་ཚིག་དབང་
རིན་པོ་ཆེའོ། ། བརྒྱད་པ་རིགས་ལྔ་དང་སྦྱར་བ་ནི་བདེ་སྟོང་གི་ངོ་བོ་འགྱུར་བ་མེད་པ་རྡོ་རྗེའི་
རིགས། ཆགས་ སེམས་ དག་ པ་ པདྨའི་ རིགས། ཡོན་ ཏན་ འབྱུང་ བ་ རིན་ ཆེན་ རིགས།
འཕྲིན་ལས་འགྲུབ་པ་ལས་ཀྱི་རིགས། ཆོས་ཉིད་རྟོགས་པ་དེ་བཞིན་གཤེགས་པའི་རིགས་སོ། །
དགུ་བ་ཡབ་ལྔ་དང་སྦྱར་བ་ནི། བདེ་སྟོང་གི་རྣམ་པར་སྦྱོར་བས་མཛད་པ་རྣམ་པར་སྣང་མཛད།
ངོ་བོ་མི་འགྱུར་བས་མི་བསྐྱོད་པ། ཡོན་ཏན་འབྱུང་བས་རིན་ཆེན་འབྱུང་ལྡན། བདེ་བའི་
སྣང་བ་ཚད་མེད་པས་སྣང་བ་མཐའ་ཡས། ཡེ་ཤེས་བཞི་འགྲུབ་པས་དོན་ཡོད་གྲུབ་པའོ། །
བཅུ་བ་ཡུམ་ལྔ་དང་སྦྱར་བ་ནི། བྷ་ག་དང་རྡོ་རྗེ་སངས་རྒྱས་སྤྱན་མ། གཡོ་བ་དང་བསྐྱོད་པ་
དམ་ཚིག་སྒྲོལ་མ། .བསྐྱོད་པས་དྲོད་འབྱུང་བ་གོས་དཀར་མོ། ཐིག་ལེ་མ་ཉམས་པ་མ་མ་ཀཱི།
དེ་ཐམས་ཅད་མི་རྟོག་པའི་ཡེ་ཤེས་དབྱིངས་ཀྱི་དབང་ཕྱུག་མའོ། །བཅུ་གཅིག་པ་ཡེ་ཤེས་ལྔ་དང་
སྦྱར་བ་ནི། ལྷ་དང་ཡེ་ཤེས་ངོ་བོ་གསུམ་དུ་གསལ་བས་མེ་ལོང་ཡེ་ཤེས། བྱེ་བྲག་བྱེད་པས་སོར་
རྟོག་ཡེ་ཤེས། ངོ་བོ་གཅིག་པས་མཉམ་ཉིད་ཡེ་ཤེས། ཆོས་སྐུར་རྟོགས་པས་ཆོས་དབྱིངས་ཡེ་
ཤེས། འཕྲིན་ལས་འགྲུབ་པས་བྱ་བ་གྲུབ་པའི་ཡེ་ཤེས་སོ། ། བཅུ་གཉིས་པ་འབྱུང་བ་ལྔ་དང་
སྦྱར་བ་ནི། བྷ་ག་དང་རྡོ་རྗེ་དངོས་སུ་གྲུབ་པས་ས། གཡོ་བས་རླུང༌། ཐིག་ལེ་ཆུ། དྲོད་མེ།
མཐར་མི་རྟོག་པར་སྔོན་བཞིན་གནས་པ་ནམ་མཁའོ། ། བཅུ་གསུམ་པ་ས་བཅུ་དང་སྦྱར་བ་ནི་
ཡབ་ཡུམ་ཕན་ཚུན་མཐོང་བའི་དགའ་བ་སྐྱེས་པས་དང་པོ་རབ་ཏུ་དགའ་བ། ལྷའི་སྐུར་བསྐྱེད་
པས་ཐ་མལ་གྱི་དྲི་མ་མེད་པས་ས་གཉིས་པ་དྲི་མ་མེད་པ། སྦྱོར་བ་བྱས་པས་ཐིག་ལེ་ཙ་ནང་དུ་
ཀུན་ལ་ཁྱབ་ པས་ ས་ གསུམ་ པ་འོད་བྱེད་ པ། བདེ་ བ་ འབར་ བས་ ས་ བཞི་ བ་ འོད་ འཕྲོ་ པ།
གསང་བར་ཐིག་ལེ་ཟིན་པས་ས་ལྔ་བ་སྦྱང་དཀའ་བ། ཟིན་ནས་ཡེ་ཤེས་མྱོང་བས་ས་དྲུག་པ་
མངོན་དུ་གྱུར་པ། ལྡོག་ཅིང་བཀྲམ་པས་རིང་དུ་སོང་བ་སྟེ་ས་བདུན་པ། དེ་ནས་བློ་བྲལ་དུ་
གནས་པས་ས་བརྒྱད་པ་མི་གཡོ་བ། དེ་ལས་བདེ་སྟོང་གི་ཡེ་ཤེས་ཉམས་སུ་མྱོང་བ་ནི་ས་དགུ་བ་
ལེགས་པའི་བློ་གྲོས། སྣང་བ་གང་ཤར་བདེ་སྟོང་དུ་གྲོལ་བ་ནི་ས་བཅུ་བ་ཆོས་ཀྱི་སྤྲིན་ནོ། །
བཅུ་བཞི་བ་སྐུ་ལྔ་དང་སྦྱར་བ་ནི། ཡབ་ཡུམ་སྦྱོར་བ་བྱེད་པ་སྤྲུལ་བའི་སྐུ། ལྷའི་སྐུར་བསྐྱེད་པ་
ལོངས་སྐུ། བདེ་སྟོང་གི་རྣམ་པར་ཤར་བ་ཆོས་སྐུ། ངོ་བོ་འཛིན་པ་ལས་གྲོལ་བ་ངོ་བོ་ཉིད་སྐུ།
འཕྲིན་ལས་མཐའ་དག་གྲུབ་པས་མངོན་པར་བྱང་ཆུབ་པའི་སྐུའོ། ། བཅོ་ལྔ་བ་རྒྱུད་སྡེ་གསུམ་
དང་སྦྱར་བ་ནི། ཡབ་ཡུམ་བདེ་བ་མྱོང་བ་མའི་རྒྱུད། ཐིག་ལེ་གཟུང་འདྲེན་འགྲེམ་པ་པའི་
རྒྱུད། བདེ་སྟོང་གི་ངོ་བོ་གཉིས་སུ་མེད་པ་གཉིས་སུ་མེད་པའི་རྒྱུད་དོ། ། གཞན་ཡང་སྦྱོར་བ་
བྱས་པའི་ཚེ་འཁོར་འདས་གཉིས་ཀའི་ས་བོན་འབྱུང་བས་འཁོར་འདས་གཉིས་ཀྱི་སྤྱི་གཞི་ཡིན་
— 243 -
do
is
in



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ནོ། །བདེ་བའི་ཡེ་ཤེས་ངང་ལ་རྩལ་སྦྱང་བས་ན་སྡུག་བསྔལ་འཁྲུལ་སྣང་ཐམས་ཅད་གྲོལ་བར་
བྱེད་པའི་ལམ་ཡིན་ནོ། །སྟོང་པ་ཆོས་སྐུ་བདེ་བ་ལོངས་སྐུ་ཤུགས་འབྱུང་མ་འགག་པར་རང་གྲོལ་
བ་སྤྲུལ་སྐུ། སྐུ་གསུམ་དབྱེར་མི་ཕྱེད་པའི་འབྲས་བུ་ཉིད་ཡིན་ནོ། ། དགེ་སྡིག་རྩིས་གདབ་མེད་
པ་ལྟ་བ། མྱོང་ཞིང་བརྗོད་དུ་མེད་པ་སྒོམ་པ། ཞེན་མེད་ངང་དུ་སྤྱོད་པ་སྤྱོད་པ། བདེ་སྟོང་
ངང་ལ་མི་འདའ་དམ་ཚིག དེ་ལས་སངས་རྒྱས་གཞན་ན་མེད་པས་ལྷུན་གྱིས་གྲུབ་པའི་འབྲས་
བུ་ཡིན་ནོ། ། རྡོ་རྗེ་དང་པདྨ་མཉམ་པར་སྦྱར་བས་གཉིས་སུ་མེད་པའི་ཡེ་ཤེས། གཡོ་འགུལ་
ཙམ་གྱིས་དགའ་བདེའི་ཡེ་ཤེས་དཔག་མེད་སྐྱེ་བས་ཐུགས་རྗེ་ཤུགས་འབྱུང་ཡེ་ཤེས། དེ་ལྟར་
ཡོན་ཏན་ཐམས་ཅད་གསལ་བར་གྱུར་ཅིང་དེའི་དོན་ལ་བདག་འཛིན་མེད་པས་ན་ངོ་བོ་སྟོང་པའི་
ཡེ་ཤེས། གཟུགས་སུ་གྲུབ་པ་ཡབ་ཀྱི་གསང་བ་ལ་རང་བཞིན་ངོ་བོ་མེད་པ་ཡུམ་གྱི་མཁའ་གསང་
ཡིན་པས་སྣང་སྟོང་གཉིས་སུ་མེད་པའི་ཡེ་ཤེས། གཉིས་མེད་ཟང་ཐལ་གཡོ་ཞིང་སྤྱོད་པ་ལྷུན་
གྲུབ་ཆེན་པོའི་ཡེ་ཤེས། བདེ་སྟོང་གསལ་ལ་འཛིན་པ་མེད་པས་ནི་གཟུང་འཛིན་རང་སར་གྲོལ་
བའི་ཡེ་ཤེས། དེ་དག་ཐམས་ཅད་ཡབ་ཡུམ་གཉིས་སྦྱོར་གྱི་གདན་ཐོགས་ལྷན་གཅིག་གི་བདེ་བ་
ལ་རྫོགས་སོ། ། འཇམ་དཔལ་རྩ་རྒྱུད་ལས། འདོད་པའི་དོན་གྲུབ་དམ་པ་སྟེ། ། ངན་སོང་
ཐམས་ཅད་རྣམ་པར་སྦྱོང་། ། ཞེས་གསུངས་སོ། །གསང་འདུས་ལས། སློང་མོ་བཟའ་ཞིང་
མི་བཟའ་སྟེ། ། སློང་ལའང་དགའ་བར་མི་བྱའོ། ། འདོད་པ་ཀུན་ལ་ལོངས་སྤྱོད་ཅིང་། །
སྔགས་ཀྱིས་ཡན་ལག་མ་ཉམས་བཟླས། ། ལུས་དང་ངག་དང་སེམས་རྣམས་ནི། ། བདེ་བར་
གནས་ན་བྱང་ཆུབ་ཐོབ། །གཞན་དུ་དུས་མིན་འཆི་བ་དང༌། །དམྱལ་བར་ངེས་པར་བསྲེགས་
པར་འགྱུར། ། ཞེས་དང༌། སངས་རྒྱས་བྱང་ཆུབ་སེམས་དཔའ་དང༌། །སྔགས་ཀྱི་སྤྱོད་པ་
མཆོག་སྤྱོད་རྣམས། ། ཆོས་མིན་མི་གཡོ་བརྙེས་པ་ཡང་། ། འདོད་པ་ཐམས་ཅད་བསྟེན་པས་
སོ། །ཆགས་ཅན་ཡེ་ཤེས་འདོད་པ་ཡིས། ། རྟག་ཏུ་འདོད་ཡོན་ལྔ་རྣམས་བསྟེན། ། བྱང་ཆུབ་
སེམས་དཔའ་མཉེས་པར་བྱ། །བྱང་ཆུབ་ཉི་མ་ཆགས་པར་བྱ། ། ཞེས་གསུངས་སོ། ། དེ་ལྟ་
བུ་ ཟབ་ པའི་ མན་ ངག་ འདི་ ཉིད་ ལ་ མཁོ་ བའི་ གེགས་ སེལ་ བོགས་ འདོན་ དམ་ ཚིག་ སོགས།
ལོགས་ལས་ཤེས་པར་གྱིས་ལ་ཉམས་ལེན་གནད་དུ་འདྲིལ་བར་མཛོད་ཅིག །
སྨྲས་པ། ཤིན་ཏུ་ཆེས་གསང་མྱུར་ལམ་གནད་ཀྱི་དོན། ། ལྷན་སྐྱེས་བདེ་ཆེན་འོད་
གསལ་ཆོས་སྐུའི་ཞལ། །མངོན་སུམ་མཇལ་བའི་ཕོ་ཉའི་གསང་ལམ་འདི། །ཐ་མལ་ཆགས་པ་
ཁོ་ནའི་དབང་གྱུར་ངང་། ། བསགས་སྦྱང་ཕལ་གྱི་དོ་ཟླར་མ་བསྡོ་བར། ། དགོས་མེད་ངོ་ཚའི་
རྒྱ་ལས་ཡོངས་གྲོལ་མཛོད། ། ཟབ་མོའི་མན་ངག་འདི་ལ་སྐུར་འདེབས་བཞིན། ། ཉམས་སུ་
ལེན་མཁན་ཡོད་ན་དེའི་སྙིང་ཁྲག །གཟའ་མཆོག་ཆེན་པོས་རོལ་ཅིག་ར་ཧུ་ལ། །ས་མ་ཡ་རཀྵ།
- 244 —



ཤེར་དབང་དང་འབྲེལ་བའི་ཕོ་ཉའི་ཁྲིད་ཡིག་བདེ་སྟོང་ལྷན་སྐྱེས་བཞུགས།
ཞེས་པ་འདི་ནི་སློབ་བུ་པདྨ་རྣམ་རྒྱལ་སོགས་ཀྱིས་ནན་ཆེན་པོས་བསྐུལ་ངོར། ཆོས་དབྱིངས་སྟོབས་ལྡན་
རྡོ་རྗེས་རང་ལོ་ཉེར་དྲུག་གི་སྟེང་དབང་ཆེན་སྤྲེལ་ལོར་ཇོག་རོང་གསང་ཆེན་སྒྲུབ་སྡེ་ནས་སྦྱར་བའི་ཡི་གེ་བ་ནི་
བསྐུལ་བ་པོ་ཉིད་དོ། །
245 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
འཁོར་འདས་རུ་ཤན་གྱི་ཁྲིད་ཡིག་འཁྲུལ་བ་དྲུང་འབྱིན་བཞུགས་སོ། །
༄༅། །བླ་མ་དང་རྒྱལ་དབང་པདྨ་ཀཱ་ར་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །
འདིར་འོད་གསལ་རྫོགས་པ་ཆེན་པོའི་ཐུན་མོང་མ་ཡིན་པའི་སྔོན་འགྲོའི་སྐོར་ལས། འཁོར་
འདས་རུ་ཤན་གྱི་ཁྲིད་ཀྱི་རིམ་པ་ལ་གཉིས་ལས།
དང་པོ་ལ་ཡང་གསུམ། དང་པོ་ལུས་ངག་ཡིད་གསུམ་སུམ་ཕྲུགས་སུ་བྱེད་པ་ལ་ཡང་རུ་
ཤན་དབྱེ་བར་བསྟན་པ་དང་། ཇི་ལྟར་དབྱེ་བའི་ཚུལ་ལོ། ། དང་པོ་ནི། ཐལ་འགྱུར་ལས།
འཁོར་འདས་རུ་ཤན་མ་ཕྱེ་ན། །ཁམས་གསུམ་ལུས་ངག་ཡིད་ཀྱིས་ཀྱང༌། །འབྲེལ་བ་ཆོད་པར་
མི་འགྱུར་བས། ། འཁོར་འདས་རུ་ཤན་དབྱེ་བར་བྱ། ། ཞེས་གསུངས་པས། སེམས་ཅན་
རྣམས་ཀྱི་ལུས་ངག་ཡིད་གསུམ་གྱི་ཆོས་ཉིད་ཡེ་ནས་རང་བཞིན་གྱིས་རྣམ་པར་དག་ཀྱང་གནས་
སྐབས་གློ་བུར་འཁྲུལ་བའི་སྣང་ཞེན་གྱིས་བསྒྲིབས་པས་ ཐོག་མ་མེད་པ་ནས་ད་ལྟ་ཡན་ཆད་དུ་
རིགས་དྲུག་གི་གནས་སུ་བར་མེད་དུ་འཁོར་ཞིང་། རིགས་དྲུག་སོ་སོའི་ལུས་ཀྱི་རྣམ་འགྱུར།
ངག་གི་སྨྲ་བརྗོད། སེམས་ཀྱི་རྟོག་དཔྱོད། སྡུག་བསྔལ་གྱི་མྱོང་ཚུལ་གྲངས་ཀྱིས་མི་ཆོད་པ་
ཞིག་བྱས་ཀྱང་དོན་མེད་པ་འབའ་ཞིག་ཏུ་སོང་མོད། ད་དུང་ཟིན་མེད་ཀྱི་ལས་ལ་ཞེན་ཅིང་
ཆགས་པས་ཅི་ཞིག་བྱ། དེས་ན་ ད་རེས་འཁོར་འདས་རུ་ཤན་དབྱེ་བར་བྱ་སྟེ། ཕྱིན་ཆད་
འཁོར་བར་སྐྱེ་བའི་གཞི་རྩ་ཆོད་པ་ཞིག་བྱ་དགོས་ཏེ། ཇི་ལྟར་དབྱེ་ན་འཁོར་བའི་ལས་སྣང་དང་
རྣམ་པ་མཐུན་པར་ལམ་དུ་བྱས་པས་ལས་ངན་གྱི་མཚང་རྟོགས་ནས་ཕྱིན་ཆད་འཛིན་ཞེན་ལས་
གྲོལ་བར་འགྱུར་བའི་ཕྱིར། གསང་སྔགས་ཐུན་མོང་བ་ལས་ཀྱང་། རྣམ་རྟོག་ལས་ནི་རྣམ་
རྟོག་དྭངས། །སྲིད་པ་ཉིད་ཀྱིས་སྲིད་པ་དག །ཇི་ལྟར་རྣ་བར་ཆུ་ཞུགས་པ། །ཆུ་གཞན་གྱིས་
ནི་དགུག་པར་བྱ། ། དེ་བཞིན་དངོས་པོའི་རྣམ་རྟོག་ཀྱང་། ། རྣམ་པར་ངེས་པས་སྦྱང་བར་
བྱ། །ཞེས་གསུངས་པ་དང་གནད་གཅིག་གོ ། གཉིས་པ་དབྱེ་བ་ནི། བསྟན་བུ་ལས། སྔོན་
དུ་ལུས་ངག་ཡིད་རྣམས་ཀྱིས། ། མངོན་པར་ཞེན་པ་ལྡོག་པའི་ཕྱིར། ། སྔོན་དུ་སྤྱོད་པ་བརྩམ་
པར་བྱ། །ཞེས་པས། བྱ་ལུགས་རྩ་རྒྱུད་ལས། ལུས་ནི་འགྲོ་དང་འདུག་པ་དང༌། །གཅུད་
ཅིང་འཁྲུལ་འཁོར་སྣ་ཚོགས་དང༌། ། ཡན་ལག་འཕེན་ཅིང་སྡུད་པ་དང་། །བྱ་བྱེད་རྣམ་པ་སྣ་
- 246



E
འཁོར་འདས་རུ་ཤན་གྱི་ཁྲིད་ཡིག་འཁྲུལ་བ་དྲུང་འབྱིན་བཞུགས་སོ། །
ཚོགས་བསྟན། ། དྲན་པའི་སེམས་ཀྱིས་མངོན་བླངས་ཏེ། ། འགྲོ་དྲུག་གཟུགས་ཀྱི་སྤྱོད་པ་
རྣམས། །སེམས་ཀྱིས་བླངས་ཏེ་ལུས་ཀྱིས་བྱ། ། ཞེས་གསུངས་པས་ལས་དང་བག་ཆགས་ཀྱིས་
བསྐྱེད་པའི་སྒོ་གསུམ་གྱི་བྱ་བ་རང་ལོག་ཅིང་ཕྱིས་ནས་འགག་པར་བྱ་བའི་ཕྱིར་དུ། གསང་བའི་
སྤྱོད་པ་ལ་རྩ་ལྟུང་བདུན་པ་ཡོངས་སུ་མ་སྨིན་པ་ལ་གསང་བ་སྒྲོགས་པའི་ཉེས་པ་འགོག་ཕྱིར་ངེས་
པར་མིའི་འགྲོ་འོང་དང་མཐོང་ཚོར་མེད་པའི་གནས་སུ་ཕྱིན་ཏེ། རང་ཉིད་འཕགས་པ་སྤྱན་
རས་གཟིགས་ཀྱི་སྐུར་གསལ་བའི་ངང་ནས་སེམས་ཅན་སྤྱི་དང་ཡུལ་དེའི་གཞི་བདག་གིས་གཙོ་
བྱས་པའི་མི་མ་ཡིན་ཐམས་ཅད་ལ་སྙིང་ རྗེ་ ཐུན་གཅིག་བསྒོམས་ནས་དཀར་ གཏོར་བྱིན་གྱིས་
བརླབས་ཏེ། སྡེ་བརྒྱུད་མཆོད་པ་སོགས་ཀྱིས་བསྔོས་ལ། བདག་གིས་གནས་འདིར་གྱ་ཚོམ་གྱི་
སྤྱོད་པའམ་མ་བརྟགས་པའི་སྤྱོད་པ་སྣ་ཚོགས་བྱེད་པ་ལ་ཀོ་ལོང་དང་རུ་ང་ཕྲག་དོག་མ་མཛད་
པར་ཆོས་མཐུན་གྱི་བྱ་བ་ལ་ཡིད་དགའ་བར་གྱིས་ལ་མཐུན་རྐྱེན་བསམ་དོན་ཡིད་བཞིན་དུ་སྒྲུབས་
ཤིག ཅེས་འཕྲིན་ལས་བཅོལ། དེ་ནས་ལུས་གཅེར་བུར་ཕྱུང༌སྟེ། ད་ནས་བདག་གིས་
སེམས་ཅན་ཐམས་ཅད་ཀྱི་དོན་དུ་སྒོ་གསུམ་འཁོར་འདས་རུ་ཤན་ཕྱེ་ལ། ཕྱིས་ནས་འཁོར་བར་
མི་ལྡོག་པར་བྱ་སྙམ་དུ་སེམས་བསྐྱེད་དེ་རང་གི་ཐུགས་ཀ་ནས། མེ་ལོང་ལྟ་བུའི་ཡེ་ཤེས་ཀྱི་རང་
མདངས་འོད་ཟེར་དཀར་པོའི་རྣམ་པར་འདི་ནས་མར་དམྱལ་བ་ཡང་སོས་ཀྱི་གནས་སུ་འཕྲོས།
དེ་ན་ཡོད་པའི་སེམས་ཅན་རྣམས་ཕན་ཚུན་གཅིག་གིས་གཅིག་གསོད་པའི་སྡུག་བསྔལ་ལས་ཐར་
ཏེ་དག་པའི་ཞིང་དུ་བྱ་འཕུར་བ་ལྟར་འུར་དིང་གིས་སོང་བས་ཡང་སོས་ཀྱི་གནས་སྟོངས་ཏེ་གཤིན་
རྗེ་རྣམས་ཕན་ཚུན་དུ་རྒྱུག་ཅིང་ལྕགས་བསྲེགས་ཀྱི་ས་གཞི་མེ་ལྕེ་དམར་ལྷབ་ལྷབ་འབར་བའི་ནང་
དུ་ས་གས་ཏེ་རང་ཉིད་མགོ་བོ་ཐུར་དུ་བསྟན་ནས་ལྷུང་སྟེ་ལུས་ཐམས་ཅད་བསྲེགས་པ་དང་མཚོན་
ཆ་སྣ་ཚོགས་པས་མགོ་ལུས་མེད་པར་གཏུབ་པའི་སྡུག་བསྔལ་སོགས་མངོན་སུམ་དུ་མྱོང་བར་མོས་
ལ་ལུས་ཀྱིས་འགྲེལ་ལོག་རྐང་ལག་བརྐྱང་བསྐུམ་སོགས་དང་། ངག་གིས་ཨ་ཚ་ཨ་ན་ཨ་བ་ཨ་ཡོ་
སོགས་བརྗོད། ཡིད་ཀྱིས་ངེས་པར་དེ་རུ་སྐྱེས་ནས་སྡུག་བསྔལ་སྣ་ཚོགས་མྱོང་བའི་ཚུལ་ལ་
བསམ་མོ། །སྒོ་གསུམ་ངལ་ཞིང་དུབ་པའི་ཚེ། དེ་ལྟར་སྡུག་བསྔལ་མྱོང་བའི་སེམས་ཀྱི་ངོ་བོ་ལ་
བལྟ་ཞིང་ངལ་གསོ། དེ་བཞིན་དུ་ཐིག་ནག་ན་གནས་པའི་སེམས་ཅན་རྣམས་ཀྱི་སྡུག་བསྔལ་
བསམ་སྟེ་འོད་ཟེར་འཕྲོ་བ་སོགས་སྔར་ལྟར་བྱས་ཏེ་རང་ཉིད་ཐིག་ནག་ཏུ་སྐྱེས་ནས་འདྲ་ཞིང་
ག ཏུབ་པའི་སྡུག་བསྔལ་མྱོང་བའི་རྣམ་འགྱུར་སོགས་བྱས་རྗེས་ཤེས་རིག་གི་ངོ་བོ་ལ་བལྟ། དེ་
བཞིན་ དུ་ བསྡུས་ འཇོམས། ངུ་ འབོད། ངུ་འབོད་ ཆེན་ པོ། ཚ་ བ། རབ་ ཏུ་ ཚ་ བ།
མནར་མེད། ཉི་ཚེ། ཉེ་འཁོར། ཆུ་བུར་ཅན། ཆུ་བུར་རྡོལ་པ། སོ་ཐམ་པ། ཨ་ཆུ་
ཟེར་བ། ཀྱི་ཧུད་ཟེར་བ། ཨུཏྤལ་ལྟར་གས་པ། པདྨ་ལྟར་གས་པ། པདྨ་ཆེན་པོ་ལྟར་
= 247 =
is
ir
182 ir



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གས་པ་སྟེ་དམྱལ་ཁམས་བཅོ་བརྒྱད་ཀྱི་རང་རང་གི་སྐབས་ཀྱི་གནས་དང་སྡུག་བསྔལ་ཚེ་ཚད་ལུས་
ཚད་སོགས་ངེས་པར་བྱས་ཏེ་སྐོར་ཚན་གཅིག་གམ་རེ་རེ་བཞིན་སྐོར་ཚན་རེ་བྱས་ཀྱང་ཆོག་ལ་
མཐར་བསྔོ་བ་དང་སྨོན་ལམ་བྱ། དེ་བཞིན་དུ་ཡི་དྭགས་ཀྱི་གནས་སུ་སེམས་ཅན་རྣམས་ཀྱི་སྡུག་
བསྔལ་ལ་བསམ་སྟེ། དེ་རྣམས་ལ་སྙིང་རྗེ་དྲག་ཏུ་བསྒོམ་སྟེ་ཐུགས་ཀ་ནས་སོར་རྟོག་ཡེ་ཤེས་ཀྱི་
རང་མདངས་འོད་ཟེར་དམར་པོ་འཕྲོས་པས་ཡི་དྭགས་བཀྲེས་སྐོམ་གྱི་སྡུག་བསྔལ་སྦྱངས་ཏེ་བདེ་
ཆེན་གྱི་ཞིང་དུ་འུར་དིང་གིས་སོང་བའི་རྗེས་སུ་ས་གས་ཏེ་ཡི་དྭགས་ཀྱི་གནས་སུ་རང་ཉིད་ལྷུང་
ནས་བཀྲེས་པ་དང་སྐོམ་པའི་སྡུག་བསྔལ་སྣ་ཚོགས་མྱོང་བར་མོས་ཏེ། ལུས་རིད་ཅིང་ཤ་མེད་པ།
གདོང་ཉག་པ། སྐྲ་གཟེངས་པ། མིག་ཁུང་དུ་སོང་བ། ཡན་ལག་དང་སྐེ་ཕྲ། ཁོང་ནས་
མེ་འབར་བ། ཁ་རུབ་པ། ངག་གིས་བཀྲེས་སོ། ། སྐོམ་མོ། ། གྲང་ངོ༌། ། ཚ་བོ། ། ཨ་
ཚ་ཚ། ཨ་ན་ན་ལ་སོགས་པ་བརྗོད་པ་སོགས་ཡི་དྭགས་ཕྱི་སྒྲིབ་ནང་སྒྲིབ་ཟས་སྐོམ་སྒོས་ཁུར་
སོགས་རིམ་པ་ལྟར་དེ་དག་རྣམས་སུ་སྐྱེ་བར་དམིགས། མཁའ་ལ་རྒྱུ་བ་གཟའ་རྒྱལ་པོ་སོགས་ཀྱི་
སྤྱོད་པ་དང་རྣམ་འགྱུར་སོད་སོད་ཆོད་ཆོད་སྙིང་ཕྱུངས་སྲོག་ཆོད་ལ་སོགས་པ་དེ་དག་ཇི་ལྟ་བ་
བཞིན་དུ་ཡུན་རིང་པོའི་བར་དུ་བྱས་ཏེ་རྗེས་རིག་པའི་ངོ་བོ་ལ་བལྟ་ཞིང་ངལ་གསོ། དུད་འགྲོའི་
གནས་སུ་གླེན་རྨོངས་བཀོལ་སྤྱོད་ཀྱི་སྡུག་བསྔལ་ལ་སྤྱོད་པ་རྣམས་ལ་སྙིང་རྗེ་དྲག་ཏུ་བསྒོམ་སྟེ།
རང་གི་ཐུགས་ཀ་ནས་ཆོས་དབྱིངས་ཡེ་ཤེས་ཀྱི་རང་མདངས་འོད་ཟེར་མཐིང་ག་འཕྲོས། དུད་
འགྲོའི་སྡུག་བསྔལ་ཐམས་ཅད་སྦྱངས་ཏེ་འོག་མིན་གྱི་ཞིང་དུ་འུར་དིང་གིས་སོང་བའི་རྗེས་སུ་རང་
ཉིད་དུད་འགྲོ་བྱིངས་པའི་གནས་སུ་སྐྱེས་པས་འགུལ་སྐྱོད་སོགས་མི་ནུས་ཤིང་གཅིག་གིས་གཅིག་
ཟ་ཞིང་རང་གི་ལུས་ཀྱི་བྱད་དབྱིབས་སོགས་མི་མཐོང་ཞིང་འཁུན་པ་སོགས་བྱ། ཁ་འཐོར་བའི་
དུད་འགྲོ་སེང་གེ་ལྟར་ངར་བ། བྱ་ལྟར་མཁའ་ལ་འཕྱོ་བ། རི་དྭགས་ལྟར་འབྲོས་པ། ལུག་
ལྟར་འབའ་བ། གཞན་ཡང་ཚང་བཅའ་བ། ཕྲུ་གུ་གསོ་བ། གཞན་གསོད་པར་འདོད་པ།
གཞན་གྱིས་རང་བསད་ཀྱི་དོགས་པ་སོགས་སྤྱོད་པ་སྣ་ཚོགས་བྱས་ཏེ་རྗེས་ཤེས་རིག་གི་ངོ་བོ་ལ་
བལྟ་ཞིང་ངལ་གསོ། ལྷ་མིན་གྱི་གནས་སུ་འཐབ་རྩོད་ཀྱི་སྡུག་བསྔལ་ལ་སྤྱོད་པ་རྣམས་ལ་སྙིང་རྗེ་
དྲག་ཏུ་བསྒོམ་སྟེ། རང་གི་ཐུགས་ཀ་ནས་བྱ་གྲུབ་ཡེ་ཤེས་ཀྱི་རང་མདངས་འོད་ཟེར་ལྗང་གུ་
འཕྲོས་པས་ལྷ་མིན་འཐབ་རྩོད་ཀྱི་སྡུག་བསྔལ་སྦྱངས་ཏེ་ལས་རབ་རྫོགས་པའི་ཞིང་དུ་འུར་དིང་
གིས་སོང་བའི་རྗེས་སུ་རང་ཉིད་ལྷ་མིན་གྱི་གནས་སུ་སྐྱེས་ཏེ་ཁོང་ཁྲོས་སེམས་རབ་ཏུ་འཁྲུགས་ནས་
གོ་གྱོན་མཚོན་ཐོགས་ཏེ་དམག་སྣ་འདྲེན་པ་མདའ་འཕེན་པ་མཚོན་ཆའི་འཁོར་ལོ་བསྐོར་བ་
སོགས་དང་སོད་སོད་རྒྱོབ་རྒྱོབ་སོགས་བྱས་རྗེས། ཨ་ཚ་ཨ་ན་སོགས་བརྗོད་བཞིན་ཡན་ལག་
གཏུབ་པ་མགོ་འབྲེག་པ་སྙིང་འདོན་པ་ལ་སོགས་པའི་སྡུག་བསྔལ་བློ་ལ་བླངས་ནས་རྗེས་རིག་པའི་
— 248 —



འཁོར་འདས་རུ་ཤན་གྱི་ཁྲིད་ཡིག་འཁྲུལ་བ་དྲུང་འབྱིན་བཞུགས་སོ། །
ངོ་བོ་ལ་བལྟ་ཞིང་ངལ་གསོ། ལྷའི་གནས་སུ་འཕོ་ལྟུང་གི་སྡུག་བསྔལ་ལ་སྤྱོད་པ་རྣམས་ལ་སྙིང་
རྗེ་དྲག་ཏུ་བསྒོམ་སྟེ། རང་གི་ཐུགས་ཀ་ནས་མཉམ་ཉིད་ཡེ་ཤེས་ཀྱི་རང་མདངས་འོད་ཟེར་སེར་
པོ་འཕྲོས་པས་ལྷ་འཕོ་ལྟུང་གི་སྡུག་བསྔལ་སྦྱངས་ཏེ་དཔལ་དང་ལྡན་པའི་ཞིང་དུ་འུར་དིང་གིས་
སོང་བའི་རྗེས་སུ་རང་ཉིད་ལྷ་གནས་སུ་སྐྱེས་ཏེ། ང་རྒྱལ་གྱི་དབང་གིས་རང་མཐོང་དང་རློམ་
སེམས་རྒྱས་ཏེ་རང་གི་ལུས་དང་གནས་ཁང་གྲོགས་དང་ལོངས་སྤྱོད་སོགས་ལ་ཆགས་པའི་རྣམ་
འགྱུར་དང་གླུ་གར་དང་རོལ་མོ་བརྡུང་བ་སོགས་བྱས་རྗེས་འདོད་འཇོ་བའི་བ་ཤིའོ། ། དཔག་
བསམ་གྱི་ཤིང་ཆག་གོ །མེ་ཏོག་གི་ཕྲེང་པ་རྙིང་ངོ༌། །ང་ཉི་མ་བདུན་ནས་འཆིའོ། །ཤི་ནས་
ངན་སོང་དུ་ལྟུང་ངོ་སོགས་བརྗོད་ཅིང་མཐར་ཤེས་རིག་གི་ངོ་བོ་ལ་བལྟ་ཞིང་ངལ་གསོ། མིའི་
གནས་སུ་སྐྱེ་རྒ་ན་འཆིའི་སྡུག་བསྔལ་ལ་སྤྱོད་པ་རྣམས་ལ་སྙིང་རྗེ་དྲག་ཏུ་བསྒོམ་སྟེ་རང་གི་ཐུགས་
ཀ་ནས་སོར་རྟོག་ཡེ་ཤེས་ཀྱི་རང་མདངས་འོད་ཟེར་དམར་པོ་འཕྲོས་པས་མིའི་སྡུག་བསྔལ་སྦྱངས་
ཏེ་བདེ་ཆེན་གྱི་ཞིང་དུ་འུར་དིང་གིས་སོང་བའི་རྗེས་སུ་རང་ཉིད་མངལ་དུ་སྐྱེས་ཏེ་སྐྱེས་པའི་སྡུག་
བསྔལ་རིམ་པ་ལྟར་མྱངས་དགྲ་འདུལ་གཉེན་སྐྱོང་སོག་རུམ་བུ་དང་བུ་མོ་ཆུང་མ་སོགས་ཀྱི་དོན་
བྱེད་པའི་རྣམ་འགྱུར་ཡིད་ལ་བསམ་པ། རྒས་ཏེ་མགོ་འཁོར་བ་གཏམ་ལབ་རྡོལ་དུ་སྨྲ་བ་སོགས་
རྒས་པའི་སྡུག་བསྔལ། རླུང་མཁྲིས་བད་ཀན་སོགས་འཁྲུགས་པས་ན་བའི་སྡུག་བསྔལ། ས་ཆུ་
ཐིམ་རིམ་སོགས་འཆི་བའི་སྡུག་བསྔལ་ཐམས་ཅད་དང༌། གཞན་ཡང་རྒྱ་བོད་ཧོར་སོགས་ཀྱི་
གཏམ་སྨྲ་བ་སྤྱོད་ལམ་སོགས་ཡིད་ཀྱིས་དྲན་ཚད་བྱས་ཏེ་མཐར་ཕྱི་ནང་གི་དབུགས་ཆད་དེ་དཀར་
ལམ་དམར་ལམ་ནག་ལམ་ཐོ་རངས་ཀྱི་ནམ་མཁའ་ལྟ་བུ་སོགས་འོད་གསལ་དང་ཟུང་འཇུག་ཡེ་
ཤེས། ལྷུན་གྲུབ་སོགས་ཆོས་ཉིད་བར་དོ། ཤི་མ་ཤིའི་དབྱེ་བ་མ་ཕྱེད་པ་དང་། ས་གཅིག་ཏུ་
སྡོད་མི་ནུས་པ་སོགས་སྲིད་པ་བར་དོའི་སྣང་བ་ཐམས་ཅད་བློ་ཡུལ་དུ་བླངས་ནས་དེའི་སྤྱོད་པ་བྱ།
དེ་ནས་ཅི་བྱ་གཏོལ་མེད་དུ་གྱུར་ནས་འཇིགས་སྐྲག་སྣ་ཚོགས་མྱོང་བའི་དུས་སུ་སྐད་ཅིག་གིས་ཡིད་
ལ་བླ་མ་དཀོན་མཆོག་དྲན་པ་ཙམ་གྱིས་མདུན་གྱི་ནམ་མཁར་རྩ་བའི་བླ་མ་རྩ་བ་གསུམ་གྱི་ལྷ་
ཚོགས་རྣམས་ཀྱིས་བསྐོར་ཏེ་བྱོན་ནས་རིགས་ཀྱི་བུ་མ་འཇིགས་པར་ནུབ་ཕྱོགས་བདེ་བ་ཅན་གྱི་
ཞིང་ཁམས་ཡིད་ལ་གྱིས་ཤིག་གསུངས་མ་ཐག་ནས་ཐུགས་ཀ་ནས་འོད་ཟེར་འཕྲོས་ཏེ་རང་གི་སྙིང་
གར་ ཕོག་པ་དང་དུས་མཉམ་དུ་བདེ་བ་ཅན་དུ་པདྨ་ལས་བརྫུས་ཏེ་སྐྱེས་ནས་སངས་རྒྱས་འོད་
དཔག་མེད་ཀྱི་ཞལ་མཐོང་གསུང་ཐོས་གདམས་པ་དང་ལུང་བསྟན་པ་ཐོབ་ནས་ཚོགས་རྫོགས་
སྒྲིབ་པ་བྱང་ནས་མགོན་པོ་འོད་དཔག་མེད་ཀྱི་སྐུར་གྱུར་ཏེ་ཐུགས་ཀ་ནས་འོད་ཟེར་འཕྲོས་པས་
སེམས་ཅན་ཐམས་ཅད་བདེ་ཆེན་གྱི་ཞིང་དུ་དྲངས། དེ་ཐམས་ཅད་ཀྱིས་རང་ལ་ཕྱག་འཚལ་
བར་མོས་ལ། བསླུ་མེད་དཀོན་མཆོག་གསུམ་གྱི་ངོ་བོ་ཉིད། ། ངན་སོང་འཇིགས་ལས་སྐྱོབ་
— 249 -
]



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
པའི་དཔའ་བོ་སྟེ། ། དག་པའི་ཞིང་དུ་འཁྲིད་པའི་དེད་དཔོན་མཆོག ། མགོན་པོ་འོད་དཔག་
མེད་ལ་གསོལ་བ་འདེབས། །ཨོཾ་ཨ་བྷེ་ལ་ཧི༔ ཞེས་བརྗོད་དེ་རང་གི་ལུས་ངག་ཡིད་གསུམ་
མགོན་པོ་འོད་དཔག་མེད་ཀྱི་སྐུ་གསུང་ཐུགས་དངོས་ཡིན་པར་མོས། དེ་བཞིན་དུ་ལྷོ་ནུབ་རྔ་
ཡབ་ཀྱི་ཞིང་དུ་ཨོ་རྒྱན་རིན་པོ་ཆེ་དང་པདྨ་རྒྱལ་པོ། པོ་ཏ་ལར་སྤྱན་རས་གཟིགས་དང་། སེང་
ལྡེང་ནགས་སུ་སྒྲོལ་མ། རྒྱ་གར་རྡོ་རྗེ་གདན་དུ་ཐུབ་པའི་དབང་པོ། རི་བོ་རྩེ་ལྔར་འཇམ་
དབྱངས། ཤར་ཕྱོགས་མངོན་པར་དགའ་བར་རྡོ་རྗེ་སེམས་དཔའ། ལྷོ་དཔལ་ལྡན་ཞིང་དུ་
རིན་ཆེན་འབྱུང་ལྡན། བྱང་ལས་རབ་རྫོགས་པར་དོན་ཡོད་གྲུབ་པ། དབུས་སྟུག་པོ་བཀོད་
པར་རྣམ་པར་སྣང་མཛད་སོགས་ཞི་བའི་རུ་ཤན་དང༌། རྟ་ ཕག་གསང་ཡེ། སེང་གདོང་།
གསང་བདག བདུད་འདུལ། གུ་དྲག ཕུར་པ་སོགས་ སྒྲུབ་པ་བཀའ་བརྒྱུད། ཁྲག་
འཐུང་ལྔ་བཅུ་སོགས་ཁྲོ་བོ་རེ་རེ་བཞིན་དུ་ཚིག་བཞི་རེས་བསྟོད་པ་འདོན་བཞིན་གསལ་བཏབ་
ནས་སྙིང་པོ་གང་འཚམས་རེ་བཟླ། སྐྱབས་སུ་ཧ་ཧ་ཧི་ཧི་ཧེ་ཧེ་ཧོ་ཧོ་ཧཱུཾ་ཧཱུཾ་ཕོ་ཕོ་ཕཊ་ཕཊ་ལ་
སོགས་པ་བརྗོད་དེ་འཁོར་འདས་གཉིས་ན་ང་ལས་ཆེ་བཙན་མེད་དོ་སྙམ་དུ་བསམ་ཞིང་ང་རྒྱལ་
བསྐྱེད། སྟོང་གསུམ་གང་བའི་སྐུ་ཡི་ཞབས་བརྡབས་པ་ཙམ་གྱིས་འབྱུང་བཞིའི་དཀྱིལ་འཁོར་རི་
རབ་དང་བཅས་པ་ཞིག་ཞིག་པོར་འགྱུར་བའི་རྩལ་དང་ལྡན་པར་མོས་ལ་མཐར་ཤེས་རིག་གི་ངོ་བོ་
ལ་བལྟ་ཞིང་ངལ་གསོ། རྗེས་སུ་བསྔོ་སྨོན་བྱ། གཉིས་པ་ལུས་ངག་ཡིད་གསུམ་སོ་སོར་རུ་ཤན་
འབྱེད་པར་འདོད་ན་མཁའ་འགྲོ་སྙིང་ཏིག་ལྟར་བྱེད་པ་ལ་གསུམ་ལས། དང་པོ་ནི་འདས་རྗེས་
ལས། ལུས་ཀྱི་སྔོན་འགྲོ་བྱ་བའི་ཕྱིར། །རིགས་དྲུག་སྤྱོད་པ་སྣ་ཚོགས་སྤྱད། ། དཀོན་མཆོག་
གསུམ་གྱི་སྤྱོད་པ་བྱ། ། ཞེས་པས་སྔར་ལྟར་མི་མེད་པའི་སར་ཕྱིན་ནས་སྔོན་དུ་འགྲོ་བ་རྣམས་
བྱས་ཏེ། རིགས་དྲུག་གི་བདེ་སྡུག་སྤྱོད་ལམ་སྣ་ཚོགས་ཡིད་ཀྱིས་དྲན་ཚད་བྱའོ། །དེ་ལྟར་བྱས་
པས་ལུས་ལ་ཆགས་ཞེན་དགག་སྒྲུབ་བཀྲེས་སྐོམ་མེད་པའི་ཉམས་འདུག་ན་ལུས་རུ་ཤན་ཕྱེད་པའི་
རྟགས་ཡིན་ཏེ་མ་བྱུང་གི་བར་དུ་བསྐྱར་རོ། ། གཉིས་པ་ངག་ནི། འདས་རྗེས་ལས། ངག་གི་
སྔོན་འགྲོ་བྱ་བའི་ཕྱིར། ། རིགས་དྲུག་སྒྲ་སྐད་སྣ་ཚོགས་བརྗོད། ། ཞི་ཁྲོའི་སྒྲ་དང་འབྱུང་བའི་
སྒྲ། །རྣམ་པ་སྣ་ཚོགས་ཉིད་ལ་སྤྱད། །ཅེས་དང་། ཐལ་འགྱུར་ལས། ཅི་སྨྲས་ལྡོག་པ་མེད་
པའི་ཕྱིར། ། ལྷ་དང་ཀླུ་དང་གནོད་སྦྱིན་དང༌། །དྲི་ཟ་གྲུལ་བུམ་ཁྱབ་འཇུག་གི ། སྐད་ནི་
བཟང་ངན་བྱེ་བྲག་བརྗོད། ། མདོར་ན་འགྲོ་བ་དྲུག་གི་སྐད། ། སེམས་ཀྱིས་དྲན་བསམ་ངག་
གིས་བརྗོད། །ཅེས་གསུངས་པ་བཞིན་དུ་ངག་དང་འཁོར་བ་གཉིས་རུ་ཤན་དབྱེ་བའི་ཕྱིར་དུ།
རིགས་དྲུག་གི་སྒྲ་སྐད་སྣ་ཚོགས་འབྱུང་བཞིའི་སྒྲ་དང་ཞི་བའི་གསུང་དབྱངས་ཁྲོ་བོའི་གད་མོ་
སོགས་ཡིད་ལ་དྲན་ཚད་བརྗོད་དོ། ། རྟགས་ནི་བླ་མའི་གདམས་ངག་ལ་གོ་བ་སྐྱེས་ནས་ཆེད་དུ་
— 250



འཁོར་འདས་རུ་ཤན་གྱི་ཁྲིད་ཡིག་འཁྲུལ་བ་དྲུང་འབྱིན་བཞུགས་སོ། །
མ་བཟུང་བར་རང་རྡོལ་བ་དང་། ཆོས་ཀྱི་ཚིག་དོན་མང་པོ་རང་རྡོལ་དུ་འབྱུང་ངོ་། ། དེ་ལྟར་
མ་བྱུང་གི་བར་དུ་བསྐྱར་རོ། །གསུམ་པ་ཡིད་ནི་འདས་རྗེས་ལས། ཡིད་ཀྱི་སྔོན་འགྲོ་བྱ་བའི་
ཕྱིར། ། རིགས་དྲུག་སྡུག་བསྔལ་བློ་ལ་བླངས། ། ཞེས་དང་། སངས་རྒྱས་སྲས་གཅིག་ལས།
དགའ་དང་མི་དགའ་བདེ་དང་སྡུག ། རྟག་དང་མི་རྟག་ལ་སོགས་པ། ། ལྟ་སྒོམ་སྤྱོད་པའི་
བསམ་པ་དང༌། ། ཆོས་དང་ཆོས་མིན་ལ་སོགས་དང༌། ། འདོད་ཆགས་ཞེ་སྡང་གཏི་མུག་
དང༌། །དགེ་དང་མི་དགེ་ལ་སོགས་པའི། ། བསམ་སྤྱོད་རྣམ་པ་སྣ་ཚོགས་བྱ། ། ཞེས་གསུངས་
པས། སེམས་ནི་ཆོས་སྐུ་ཡིན་ཡང་ཡིན་པར་མ་ཤེས་པས་འཁོར་བར་འཁྱམས་པ་ཡིན་ཏེ། ད་
ཕྱིན་ཆད་འཁོར་བར་མི་འཁྱམ་པའི་ཕྱིར་སེམས་དང་འཁོར་བ་གཉིས་རུ་ཤན་དབྱེ་བར་བྱའོ་སྙམ་
དུ་རིགས་དྲུག་གི་བདེ་སྡུག་ཐམས་ཅད་བདག་གི་རྒྱུད་ལ་བཀལ་ཏེ་ཉམས་སུ་མྱོང་བའི་ཚུལ་དུ་
བསམ། འབྱོངས་པའི་རྟགས་སུ་སེམས་གསལ་ལ་དྭངས་པ་དང་། འཁྲུལ་བ་མེད་པ། དྲོད་
པ་སྐྱེ་བ་དང་། སྣང་བ་ཐམས་ཅད་དགའ་བདེའི་ཉམས་འབར་བ་འབྱུང་ངོ་། ། དེ་མ་བྱུང་གི་
བར་དུ་བསྐྱར་རོ། །གསུམ་པ་རིགས་དྲུག་སོ་སོར་འཁོར་འདས་རུ་ཤན་དབྱེ་བ་ལ། དང་པོ་
དམྱལ་བའི་རུ་ཤན་འཁུམ་པ་རེངས་པ་སོགས་བྱས་རྗེས། མི་བསྐྱོད་པ་སོགས་རྡོ་རྗེ་རིགས་ཀྱི་ཞི་
བ་དང་། བཛྲ་ཧེ་རུ་ཀ་སོགས་ཁྲོ་བོའི་བཞུགས་སྟངས་སྣ་ཚོགས་བྱས་རྗེས་རང་ངོ་ལ་བལྟ། དེ་
བཞིན་དུ་ཡི་དྭགས་ཀྱི་སྡུག་བསྔལ་དང་སྣང་མཐའ་ཞི་ཁྲོ། བྱོལ་སོང་གི་སྡུག་བསྔལ་དང་རྣམ་
པར་སྣང་མཛད་ཞི་ཁྲོ། ལྷ་མ་ཡིན་གྱི་སྡུག་བསྔལ་དང་དོན་གྲུབ་ཞི་ཁྲོ། ལྷའི་སྡུག་བསྔལ་དང་
རིན་འབྱུང་ཞི་ཁྲོ། མིའི་སྡུག་བསྔལ་དང་སྣང་མཐའ་ཞི་ཁྲོ་སོགས་སོ་ སོར་བྱས་ཏེ་ཉམས་སུ་
བླངས་ཀྱང་ཆོག་གོ ། ཞར་ལ་སྤྲོས་པ་ཆུང་བའི་ཉམས་ལེན་སྙིང་བོར་འདྲིལ་བར་འདོད་ན་
རྫོགས་ཆེན་གཞན་ལས་ཁྱད་པར་དུ་གྱུར་པ་བསྣན་པ་མཆོག་ཏུ་འགྱུར་ཞིང་འཁྱེར་བདེ་བ་སྦས་
ཆོས་ཡང་ཏིག་གི་ལུགས་ལ་ སྟན་ཐོག་གཅིག་ཏུ་རུ་ཤན་དབྱེ་ཚེ། ལུས་རྡོ་རྗེའི་འདུག་སྟངས།
དམིགས་པ་ཧཱུཾ་ཞི་དྲག་སྦྲེལ་ནས་ལུས་རྡོ་རྗེའི་རྣམ་པ་དེ་འཕར་ཞིང་མཆོང་སྟེ། ཕྱིའི་རྒྱ་མཚོའི་
སྟེང་ཕར་འགྲོ་བ་དང་དེ་ནས་ཀྱང་། སླར་ཤར་ཕྱོགས་ཀྱི་ཞིང་ཁམས་མངོན་པར་དགའ་བ་
སོགས་བློས་འཁྱུད་ཚད་ལ་ཕར་སྤྲོ་ཞིང་། ཚུར་རིམ་གྱིས་བསྡུས་ཏེ་རང་གི་སྟན་ཐོག་དུ་བསླེབས་
ནས་ཅུང་ཟད་བསྡད་པའི་འཕྲོ་ལ་ཕཊ་བརྗོད་ཅིང་། དམིགས་བཟླས་ཐམས་ཅད་རྦད་ཀྱིས་
བཅད་དེ་རིག་འཛིན་རྒྱལ་བ་དེ་དག་དང་དགོངས་པ་བསྲེས་ཏེ་དར་ཅིག་བཞག་པ་སོགས་བློ་
སྦྱོངས། དེ་བཞིན་དུ་རིན་ཆེན་ལྡན་པདྨ་བཀོད་ལས་རབ་རྫོགས་སོགས་ཕྱོགས་ཐམས་ཅད་ལ་
བསླབས། སྤྲོས་པ་ཆུང་བར་འདོད་ན་འདི་ཉིད་གཅིག་བུས་ཀྱང་འཐུས་སོ། ། དེ་ལྟ་བུའི་རུ་
ཤན་འབྱེད་པ་ལ་ཟླ་བ་ཕྱེད་དམ། ཞག་བཅུ་གཅིག་གམ་ཉི་མ་བདུན་ལ་སོགས་པར་འབད་པར་
- 251 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བྱའོ། །རྩ་བ་རྡོ་རྗེའི་ཚིག་རྐང་ལས། སྒོ་གསུམ་གྱི་སྡིག་སྒྲིབ་འདག བར་ཆད་ཞི། མངོན་
ཞེན་ལྡོག རྡོ་རྗེ་གསུམ་གྱི་གོ་འཕང་མངོན་དུ་བྱེད་དོ། ། ཞེས་གསུངས། གནས་སྐབས་སུ་
འཁོར་བའི་སྡུག་བསྔལ་ལ་སྐྲག་སྒོ་གསུམ་དང་ཚེ་འདིའི་ཞེན་པ་རང་ལོག་པ་དང་འཁོར་བའི་
འབྲེལ་རྒྱུན་ཆོད། བྱང་ཆུབ་སྒྲུབ་པའི་བློ་ངམ་ངམ་ཤུགས་ཀྱིས་སྐྱེ། འཁོར་བར་གནས་པའི་
སེམས་ཅན་ལ་སྙིང་རྗེ་སྐྱེ་བ་དང་། འཁོར་འདས་བདེ་སྡུག་ཐམས་ཅད་སེམས་ཀྱི་ཆོ་འཕྲུལ་དུ་གོ་
ནས་སེམས་འཛིན་མེད་བློ་འདས་སུ་ཐག་ཆོད་པར་འགྱུར། མཐར་ཐུག་ལུས་འོད་གསལ་དུ་
སྨིན། ངག་ཡི་གེའི་འཁོར་ལོར་དག སེམས་རིག་ཐོག་ཏུ་གྲོལ་བ་ལ་སོགས་ཕན་ཡོན་དཔག་ཏུ་
མེད་པར་གསུངས་ཏེ། མདོར་བསྡུ་ན། དབང་ཉེ་བར་རྟོགས་པ་ལས། རུ་ཤན་གང་གིས་ཕྱེ་
བ་ཉིད། །ཁམས་གསུམ་ལྡོག་པ་མ་ཡིན་ནོ། །ཞེས་གསུངས་པས། རུ་ཤན་དབྱེ་བའི་དུས་སུ་
ཚེའི་དུས་བྱས་ཀྱང་སྲིད་པའི་བར་དོར་གྲོལ་བ་སོགས་ཕན་ཡོན་དཔག་ཏུ་མེད་དོ། །
གཉིས་པ་ནང་འཁོར་འདས་རུ་ཤན་དབྱེ་བ་ལ་གསུམ་ལས། དང་པོ་ནི། འདས་རྗེས་
ལས། ལུས་འདི་མ་རིག་རྒྱུས་བསྐྱེད་ཕྱིར། །རིགས་དྲུག་ས་བོན་ཉིད་དུ་གནས། །རིག་པ་སྐུ་
གསུམ་དངོས་ཡིན་ཕྱིར། །སྐུ་གསུམ་ཡི་གེ་གསུམ་དུ་ཤར། །ཡི་གེས་རྩལ་སྦྱངས་རུ་ཤན་དབྱེ། །
ཞེས་དང་། ཀློང་གསལ་ལས། ནང་གི་འཁྲུལ་རྒྱུ་ཟད་བྱས་ཕྱིར། ། འཁོར་འདས་རུ་ཤན་
ནང་ལྟར་དབྱེ། ། ཞེས་གསུངས་པས། ཕྱི་ལྟར་རུ་ཤན་དབྱེ་བས་ཕྱི་འཁྲུལ་བའི་རྐྱེན་སྣང་ཟད་
ཀྱང༌། ནང་འཁྲུལ་བའི་རྒྱུ་དང་ས་བོན་མ་ཟད་ན་ཞེ་སྡང་སོགས་ཉོན་མོངས་པའི་ཀུན་སློང་གིས་
མི་དགེ་བའི་བག་ཆགས་ས་བོན་སོ་སོ་ལ་བཞག་པས་དེ་དང་དེའི་ནུས་པ་སད་པར་བྱས་ཏེ་འབྲས་
བུ་རིགས་དྲུག་གི་འཁོར་རྒྱུན་ཆོད་པར་མི་འགྱུར་བས་དེ་ཆོད་པར་བྱ་བའི་ཕྱིར་རོ། ། སྦྱང་གཞི་
འགྲོ་བ་རྣམས་ཀྱི་ལུས་ཀྱི་གནས་དྲུག་ཏུ་ས་བོན་དྲུག་བག་ཆགས་ལུས་རྟེན་གྲུབ་པ་ཙམ་ནས་རྒྱུན་
ཆགས་སུ་གནས་ཏེ། ཀློང་གསལ་ལས། སྤྱི་བོ་མགྲིན་པ་སྙིང་ག་དང༌། ། ལྟེ་བ་གསང་གནས་
རྐང་མཐིལ་དུ། །ཨ་སུ་ནི་ཏྲི་པྲ་དུ་གནས། །ཞེས་གསུངས། ས་བོན་དྲུག་པོ་དེས་ལས་སྔ་མའི་
རྗེས་ཆགས་ཤིང་། ཕྱི་མ་ཉེ་བར་ལེན་པའི་རྐྱེན་བྱེད་པས་འཆི་བའི་ཚེ་ནའང་། ཡི་གེའི་རྩ་
ཁམས་དེ་རྣམས་གང་དུ་རླུང་སེམས་འདུས་པ་ལས་དེ་དང་དེར་འཕེན་པར་བྱེད་པའི་ཕྱིར་ད་ལྟ་
ལམ་གྱི་གནས་སྐབས་ན་སྦྱང་ཚུལ་ཁྱད་པར་དུ་འཕགས་པ་འདི་ནི་ཐབས་མང་དཀའ་བ་མེད་པ་བླ་
ན་མེད་པའི་ཐེག་པ་འདིའི་འཕགས་ཆོས་ཡིན་ཏེ་ཇི་ལྟར་སྦྱོང་ན། སྦྱང་གཞི་སྤྱི་བོའི་རྩ་འཁོར་གྱི་
ནང་དུ་ལྷའི་ས་བོན་ཨ་དཀར་པོ། མགྲིན་པའི་རྩ་འཁོར་གྱི་ནང་དུ་ལྷ་མིན་གྱི་ས་བོན་སུ་ལྗང་
སེར། སྙིང་གའི་རྩ་འཁོར་གྱི་ནང་དུ་མིའི་ས་བོན་ནི་སྔོ་སྐྱ། ལྟེ་བའི་རྩ་འཁོར་གྱི་ནང་དུ་དུད་
འགྲོའི་ས་བོན་ཏྲི་དམར་ནག གསང་གནས་ཀྱི་རྩ་འཁོར་གྱི་ནང་དུ་ཡི་དྭགས་ཀྱི་ས་བོན་སྡེ་ལྗང་
— 252 -



འཁོར་འདས་རུ་ཤན་གྱི་ཁྲིད་ཡིག་འཁྲུལ་བ་དྲུང་འབྱིན་བཞུགས་སོ། །
ནག རྐང་མཐིལ་གཡས་གཡོན་གཉིས་ཀྱི་རྩ་འཁོར་གྱི་ནང་དུ་ཚ་གྲང་གི་དམྱལ་བའི་ས་བོན་དུ་
དུད་ཁ་རེ་གསལ་བཏབ་སྟེ། དེ་རྣམས་ལ་རང་རང་གི་བག་ཆགས་ཀྱི་ངོ་བོ་དུ་བ་རེས་བཏུམ་
ནས་གནས་པ་ལ་སྦྱོང་བྱེད་སངས་རྒྱས་ཐམས་ཅད་དང་གཉིས་སུ་མེད་པའི་རིག་པའི་ཡེ་ཤེས་རྡོ་རྗེ་
གསུམ་གྱི་རང་བཞིན་ཡི་གེའི་རྣམ་པར་ཤར་བ་སྤྱི་བོར་སྐྱ་རྡོ་རྗེའི་ངོ་བོ་ཨོཾ་ཡིག་གངས་རི་ལྟར་
གསལ་བ་ལས་ཡེ་ཤེས་ཀྱི་མེ་དཀར་པོ་འབར་བ། མགྲིན་པར་གསུང་རྡོ་རྗེའི་ངོ་བོ་ཨཱ༔ ཡིག་པདྨ་
རཱ་ག་ལྟར་གསལ་བ་ལས་ཡེ་ཤེས་ཀྱི་མེ་དམར་པོ་འབར་བ། སྙིང་གར་ཐུགས་རྡོ་རྗེའི་ངོ་བོ་ཧཱུཾ་
ཡིག་མཐིང་ཞུན་ལྟར་འཚེར་བ་ལས་ཡེ་ཤེས་ཀྱི་མེ་མཐིང་ག་འབར་བ་བཀྲག་མདངས་དང་གཟི་
བྱིན་མི་བཟད་པ། དེ་ལས་ཐུགས་རྗེའི་ཟེར་ཐག་འཕྲོས་ཏེ་རིགས་དྲུག་གི་ས་བོན་བག་ཆགས་
དང་བཅས་པ་བསྲེགས། རིགས་དྲུག་གི་རྒྱུ་འབྲས་དྲུངས་ནས་ཕྱུང་། ལུས་ཤེལ་གོང་གཡའ་
བྲལ་ལྟ་བུར་བསྒོམ། ཨོཾ་ཨཱཿ ཧཱུྃ། སྦྱང་གཞིའི་ས་བོན་རེ་ལ་འབུམ་རེ་དང་ཁ་སྐོང་བཅས་ཁྱོན་
འབུམ་ཕྲག་བདུན་དུ་ལོངས་པར་བཟླའོ། ། མཐར་ཡི་གེ་གསུམ་ལས་ཡེ་ཤེས་ཀྱི་བདུད་རྩིའི་རྒྱུན་
བབས་ས་བོན་དྲུག་གི་གནས་རྣམས་བཀྲུས་ནས་དག་པར་བསམ་མོ། ། འབྲུ་གསུམ་གྱི་བསྙེན་པ་
འདི་ནི་དེ་བཞིན་གཤེགས་པ་ཐམས་ཅད་ཀྱི་སྙིང་པོ་ཡིན་པས་རྒྱུན་དུ་བརྒྱ་སྟོང་རེ་མ་ཆག་པར་
བྱས་ན་ཕན་ཡོན་དཔག་ཏུ་མེད་དོ། །དེས་སྡིག་པ་དག་པའི་རྟགས་དངོས་སམ་རྨི་ལམ་ཅི་རིགས་
པར་འབྱུང་ཞིང་ལུས་ངག་ཡིད་གསུམ་ཐ་མལ་གྱི་འཛིན་ཞེན་དག ལུས་བདེ་ངག་དག་སེམས་
གསལ་སྟོང་མི་རྟོག་པའི་ཉམས་མ་ཤར་གྱི་བར་དུ་འབད་པར་བྱ་སྟེ། ཀློང་གསལ་ལས། རུ་
ཤན་ནང་ལྟར་སུས་ཕྱེ་བ། །འཁྲུལ་རྒྱུ་འཁོར་བའི་ས་བོན་སྟོངས། །གསུམ་པོ་འཁོར་བར་ལྡོག་
པ་མེད། །ཅེས་ དང་། དེ་ལྟར་ས་བོན་མ་ཟད་ན། ། འཁོར་བའི་འབྲེལ་ཐག་ཆོད་མི་
འགྱུར། ། ཞེས་གསུངས་པས། རྒྱུའི་ས་བོན་ཟད་ན་དེས་བསྐྱེད་པའི་འབྲས་བུ་མི་འབྱུང་བ་
བཞིན་ནོ། ། གཉིས་པ་ནི། སྦྱོང་གཞིའི་ས་བོན་དྲུག་སྔར་ལྟར་ལ། སྦྱོང་བྱེད་རྒྱལ་བའི་ས་
བོན་དྲུག་ནི། སྤྱི་བོར་རྣམ་སྣང་གི་ས་བོན་ཨོཾ་དཀར་པོ། མགྲིན་པར་སྣང་མཐའི་ས་བོན་ཨཱ་
དམར་པོ། སྙིང་གར་རྡོར་སེམས་ཀྱི་ས་བོན་ཧཱུྃ་དཀར་པོ། ལྟེ་བར་རིན་འབྱུང་གི་ས་བོན་སཱ་
སེར་པོ། གསང་བར་དོན་གྲུབ་ཀྱི་ས་བོན་ཧཱ་ལྗང་ཁུ། རྐང་མཐིལ་དུ་མི་བསྐྱོད་པའི་ས་བོན་ཧཱུཾ་
མཐིང་ག་སོགས་གསལ་བཏབ་སྟེ་འབྲུ་དྲུག་གི་བསྙེན་པ་བྱས་པས་སྦྱང་བྱ་རིགས་དྲུག་གི་ས་བོན་
དྲུག་སྦྱོང་བྱེད་རྒྱལ་བའི་སྐུ་གསུང་ཐུགས་ཡོན་ཏན་འཕྲིན་ལས་ཀྱི་རང་བཞིན་འབྲུ་དྲུག་གི་ཐུགས་
རྗེའི་མེ་ཟེར་ རང་མདོག་དང་མཐུན་པར་འཕྲོས་པས་རིགས་དྲུག་གི་ས་བོན་བག་ཆགས་དང་
བཅས་ པ་ གཞོབ་ ཏུ་བསྲེག་པར་མོས་ལ། ཨོཾ་ཨཱ༔ ཧཱུྃ་ སཱཧཱ་ ཧཱུྃ་ཞེས་དབྱངས་དང་བཅས་ཏེ་་་་
བཟླའོ། །གསུམ་པ་ནི་རིགས་དྲུག་གི་ས་བོན་སྔ་མ་ལྟར་གསལ་བཏབ་ནས། དེ་སྦྱོང་བར་བྱེད་
- 253 -
La chir



9g། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
པ་ལ་ཡི་གེ་དྲུག་པའི་འོག་ཏུ་རཾ་ཡིག་དམར་པོ་མེའི་རང་བཞིན་ཅན་རེ་རེ་བསམ། རཾ་གྱི་འོག་ཏུ་
ཡཾ་ལྗང་གུ་རླུང་གི་རང་བཞིན་ཅན་རེ་རེ་བསམ། དེ་ནས་ངག་ཏུ་ཨོཾ་ཨཱ༔ ཧཱུྃ་ན་ར་ཀ་སརྦ་པཱ་པཾ་བི་
ཤུདྡྷེ་སྭཱཧཱ། ཞེས་བཟླས་པས་ཡཾ་ལས་རླུང་བྱུང༌། རཾ་ཡིག་ལ་ཕོག་པས་མེ་འབར། དུ་དུད་ཁ་
དེ་དངོས་མེད་དུ་བསྲེགས་པར་བསམ། དེ་བཞིན་དུ། ཨོཾ་ཨཱ༔ ཧཱུྃ་པྲ་ཏ་ཀ་སརྦ་པཱ་པཾ་བི་ཤུདྡྷེ་
སཱཧཱ། ཞེས་མེ་རླུང་གིས་སྲེ་བསྲེགས། ཨོཾ་ཨཱ༔ ཧཱུྃ་ཏིར་ཡ་ཀ་སརྦ་པཱ་པཾ་བི་ཤུདྡྷེ་སྭཱཧཱ༔ ཞེས་
མེ་རླུང་གིས་ཏྲི་བསྲེགས། ཨོྃ་ཨཱ༔ ཧཱུྃ་དུ་ཁ་ཏྲི་ཤ་ནི་སརྦ་པཱ་པཾ་བི་ཤུདྡྷེ་སྭཱཧཱ༔ ཞེས་མེ་རླུང་གིས་
ནི་བསྲེགས། ཨོཾ་ཨཱ༔ ཧཱུྃ་ ཨ་སུ་ར་སརྦ་པཱ་པཾ་བི་ཤུདྡྷེ་སྭཱཧཱ༔ ཞེས་མེ་རླུང་གིས་སུ་བསྲེགས།
ཨོཾ་ཨཱ་ཧཱུཾ་དེ་ལ་སརྦ་པཱ་པཾ་བི་ཤུདྡྷེ་སྭཱཧཱ༔ ཞེས་མེ་རླུང་གིས་ཨ་བསྲེགས། སླར་ཡང་རང་གི་སྤྱི་བོ་
མགྲིན་པ་སྙིང་ག་གསུམ་དུ་འབྲུ་གསུམ་གསལ་བཏབ་སྟེ། དེ་ལས་བདུད་རྩིའི་རྒྱུན་བབས་པས་
ཡིག་འབྲུ་དྲུག་གི་གནས་རྣམས་ཀྱང་སྦྱངས། རིགས་དྲུག་འཁོར་བའི་སྐྱེ་གནས་ཐམས་ཅད་
སྟོངས་པར་བསམ། དེ་ལྟར་མ་བསྲེགས་ན་རང་འཆི་བའི་ཚེ་ལུས་ཀྱི་ཆ་དེ་རྣམས་སུ་རླུང་སེམས་
འདུས་ནས་རིགས་དྲུག་གི་ནང་དུ་དེ་མ་ཐག་ཏུ་སྐྱེ་བར་བྱེད་ལ། དེའི་ཕྱིར་སྦྱོང་བ་གལ་ཆེ།
དགོས་པ་ནི་ཐལ་འགྱུར་ལས། འོད་གསལ་དགོངས་པ་རྣམ་པ་གཉིས། ། ཐུན་མོང་མཆོག་གི་
དབྱེ་བས་བསྟན། ། ཞེས་དང༌། ཀློང་གསལ་ལས། ལུས་ངག་ཡིད་གསུམ་སྔོན་འགྲོ་ནི། །
ཐུན་མོང་ཁྱད་པར་མཐར་ཐུག་གི ། དགོས་པ་གསུམ་དུ་ཤེས་པར་བྱ། ། ཞེས་པས་ལུས་ངག་
ཡིད་གསུམ་གྱི་སྡིག་པའི་ས་བོན་དང་སྒོ་གསུམ་གྱི་བར་གཅོད་དང༌། སྒོ་གསུམ་ལ་ཞེན་པའི་ས་
བོན་རྣམས་རྩ་བ་ནས་འདག་ཅིང་ཞི་བ་ཐུན་མོང་གི་དགོས་པའོ། །ལུས་ངག་ཡིད་གསུམ་གྱི་ཞེན་
པ་ལོག་པས་ད་ཕྱིན་ཆད་འཁོར་བར་མི་ལྡོག་པ་ཁྱད་པར་གྱི་དགོས་པའོ། །ལུས་ངག་ཡིད་གསུམ་
སྐུ་གསུམ་དུ་གྲོལ་བ་མཐར་ཐུག་གི་དགོས་པའོ། །དེ་ལྟར་ཕྱི་དང་ནང་གི་འཁོར་འདས་གཉིས་སུ་
འཛིན་པའི་བག་ཆགས་ཟད་ཕྱིར་གཞན་ལ་མ་གྲགས་པའི་ཁྱད་ཆོས་སུ་སྣང་བ་འདི་ཉིད་ལ་ཉམས་
ལེན་སྙིང་བོར་དྲིལ་ན་ནང་འཁོར་བའི་ས་བོན་ཟད། ཕྱི་རྐྱེན་གྱི་སྣང་བ་སྟོངས་ཏེ། གནས་
སྐབས་དང་མཐར་ཐུག་གི་འབྲས་བུ་ལྷུན་གྲུབ་ཏུ་འབྱུང་བར་འགྱུར་རོ། །
་ སྨྲས་པ། ཐེག་པའི་རྩེ་རྒྱལ་འོད་གསལ་ལམ་བཟང་གི ། སྔོན་འགྲོ་ཙམ་གྱི་སྐལ་བར་
ལྡན་ན་ཡང༌། །སྲིད་དང་ཞི་བས་བསྡུས་པའི་ཆོས་རྣམས་ཀྱི། ། མཚང་རྣམས་མེ་ལོང་ནང་གི་
གཟུགས་བརྙན་བཞིན། །གསལ་བར་ངོམ་པའི་གནད་འདི་མཐོང་བའི་མོད། ། སྙིང་ལ་ཁྲི་
གདུགས་གསར་དུ་ཤར་བཞིན་གྱུར། །ལམ་བཟང་འདི་འདྲ་བསྐལ་བརྒྱར་རྙེད་དཀའ་བས། །
མཆོག་ཏུ་བརྩོན་པའི་གོ་ཆ་བགོ་རེ་རན། །
ཞེས་པ་འདི་ནི་རང་གྲོལ་མཐུ་སྟོབས་རྡོ་རྗེ་སོགས་ཀྱིས་བསྐུལ་ངོར་ཆོས་དབྱིངས་སྟོབས་ལྡན་རྡོ་རྗེས་རང་
ལོ་ཉེར་ལྔའི་སྟེང་ས་ག་ཟླ་བའི་ཚེས་ལ་གཡང་སྟེང་དོན་གཉིས་ལྷུན་གྲུབ་ནས་སྦྱར་བའོ། །
- 254



ལུས་ངག་ཡིད་གསུམ་གྱི་སྔོན་འགྲོའི་ཁྲིད་ཡིག་ཞེན་འཛིན་རང་གྲོལ་བཞུགས།
༄༅། །འོད་གསལ་རྫོགས་པ་ཆེན་པོ་ལས།
ལུས་ངག་ཡིད་གསུམ་གྱི་སྔོན་འགྲོའི་ཁྲིད་ཡིག་
ཞེན་འཛིན་རང་གྲོལ་བཞུགས་སོ། །
༄༅། ། བླ་མ་དང་གུ་རུ་ཀརྨ་དྲག་པོ་རྩལ་དབྱེར་མ་མཆིས་པའི་ཞབས་ལ་ཕྱག་འཚལ་
ལོ། །འདིར་འོད་གསལ་རྫོགས་པ་ཆེན་པོའི་ཐུན་མོང་མ་ཡིན་པའི་སྔོན་འགྲོའི་སྐོར་ལས། ལུས་
ངག་ཡིད་གསུམ་གྱི་སྔོན་འགྲོ་ལ་གསུམ།
དང་པོ་ལུས་ཀྱི་སྔོན་འགྲོ་ལ་ཡང་གསུམ། དང་པོ་ནི་ཐལ་འགྱུར་ལས། ལུས་ཀྱི་སྔོན་དུ་
འགྲོ་བ་ལས། །སོ་སོའི་བྱེད་པའི་རྒྱུ་འགགས་པ། ། རྡོ་རྗེ་སྐྱིལ་ཀྲུང་དང་བཅས་ཏེ། ། ལུས་
སྦྱངས་སེམས་ལ་ཕན་པའོ། ། ཞེས་གསུངས། དེས་ན་ལུས་ལ་གནད་དུ་བསྣུན་ན་སེམས་ཀྱི་
དྭངས་སྙིགས་བྱེད་པར་འགྱུར་བའི་ཕྱིར། རྐང་མཐིལ་ གཉིས་སྦྱར། སོར་མོ་བཅུ་ ས་ལ་་་
བཙུགས། པུས་མོ་ཕྱིར་བརྒྱངས་སྒུལ་ཚིགས་དྲང་ པོར་ བསྲིང་། ལག་པ་གཉིས་ཀྱི་གྲུ་ མོ་
བརྒྱངས་བཞིན་དུ་ཐལ་མོ་སྤྱི་བོར་མ་རེག་པར་སྦྱར། མགྲིན་པར་ཨོལ་མདུད་ནོན་པར་བྱས།
ཞྭ་བཞི་ཤུགས་ཕྱུངས་ནས་བསྒྲིམས་ཏེ། མིག་བར་སྣང་ལ་ཧ་རེར་བལྟས་ལ། རྡོ་རྗེའི་འདུག་
སྟངས་བྱས་པ་བཞིན་དུ་ལུས་རྡོ་རྗེ་སྔོན་པོ་རྩེ་གསུམ་པ་མེ་འབར་བ་ཞིག་དུ་བསྒོམ། དེ་ལྟར་
བྱས་པས་ལུས་ཁོལ་བུར་ན་ཞིང་ཚུགས་མི་ཐུབ་པ་དང་ཕཊ་ཅིག་བརྗོད་དེ་འབོལ་སྟན་གྱི་སྟེང་དུ་
ལུས་རང་བབ་ཏུ་ཁྲེས་སེ་གན་རྐྱལ་དུ་བསྒྱུར་ལ་དུར་ཁྲོད་ཀྱི་རོ་ལྟར་རྟོག་མེད་ཀྱི་ངང་ལ་བཞག་གོ།
གཉིས་པ་ནི་དེ་ལྟ་བུ་ཁོ་ན་ལ་མི་ལྕོགས་ན་མི་འགྱུར་རྡོ་རྗེའི་འདུག་སྟངས་རྡོ་རྗེ་ལྟ་བུ་ལས་
ལུས་སྤྱི་བསྲིངས་པས་འགྱུར་བྱེད་ཀྱི་རླུང་འགགས་རྐང་མཐིལ་ཁ་སྦྱར་བས་ཕོ་མོ་མ་ནིང་གི་རླུང་
སྟོངས་ཏེ་འོད་གསལ་ཡེ་ཤེས་ཀྱི་ངང་དུ་ རང་གནས། རྟིང་བ་གཉིས་ གསང་བར་ཟུག་པར་
གཏད་པས་འདོད་ཆགས་ཀྱི་གཞི་སྟོངས། ཐལ་མོ་སྤྱི་བོར་སྦྱར་བས་ལུས་ཀྱི་གནད་སྦྱོང་བར་
བྱེད་དོ། ། ཞེས་ཀུན་མཁྱེན་ཆེན་པོའི་བཞེད་པ་ལྟར་བྱས་ཏེ་ཚུགས་མི་ཐུབ་པ་དང་ཕཊ་ཅིག་
བརྗོད་ནས་གན་རྐྱལ་དུ་ལོག་སྟེ་རྟོག་མེད་ཀྱི་ངང་དུ་འཇོག་གོ །
གསུམ་པ་ལ་གསུམ་ལས། དང་པོ་མཚོན་དོན་ནི། ཡར་རྩེ་གསུམ་ངོ་བོ་སྟོང་པ་རང་
བཞིན་གསལ་བ་ཐུགས་རྗེ་མ་འགག་པ་གསུམ་མཚོན་ལ། མར་རྩེ་གསུམ་ངོ་བོ་ཆོས་སྐུ་ལོངས་སྐུ་
— 255 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྤྲུལ་སྐུ་གསུམ་མཚོན་པའི་རྐེད་པ་གཅིག་ཏུ་འདྲིལ་བ་ཀ་དག་དང་ལྷུན་གྲུབ་ངོ་བོ་གཅིག་ཏུ་ལམ་
དབྱེར་མི་ཕྱེད་པ་མཚོན་པའོ། ། གཉིས་པ་དེ་ལྟར་བྱས་པའི་དགོས་པ་ནི་གསུམ་སྟེ། ཐུན་མོང་
དུ་ངལ་དུབ་ཀྱིས་ལུས་ཀྱི་སྡིག་པ་འདག་ཅིང་རྡོ་རྗེ་མེ་འབར་བར་མཐོང་བས་གདོན་བགེགས་ཞི།
ཁྱད་པར་ལུས་ཀྱི་མངོན་ཞེན་ལྡོག་པས་འཁོར་བར་མི་ལྟུང་། མཐར་ཐུག་སྐུ་རྡོ་རྗེ་སྤྲུལ་བའི་སྐུར་
གཉིས་སུ་མེད་པར་འཚང་རྒྱ་བར་འགྱུར་རོ། །གསུམ་པ་རྟགས་ནི་ལུས་ཁོལ་བུར་ན་ཞིང་དྲོད་སྐྱེ་
བ་དང༌། ཁྱད་པར་སེམས་མི་རྟོག་པའི་ངང་ལ་གནས་པའོ། ། ཟླ་བ་ཕྱེད་དམ་ཞག་དགུའམ་
གསུམ་ཙམ་ལ་འདི་ཉིད་ཁོ་ན་ལ་འབད་པ་ནི་ཚད་དོ། ། ཞར་ལ་དམིགས་པའི་བྱེ་བྲག་ཅུང་ཟད་
རེ་མི་འདྲ་བ་གཞན་ནི། རྣམ་འགྱུར་སྔ་མ་ལྟར་ལ་དམིགས་པ་རྡོ་རྗེ་དཀར་པོ་རྩེ་གསུམ་ལ། ཡེ་
ཤེས་ཀྱི་མེ་རབ་ཏུ་འབར་བ་མེ་ལྕེའི་རྩེ་ལས་རྡོ་རྗེ་དཀར་པོ་ནས་འབྲུ་ཙམ་ཕྱོགས་བཅུར་འཕྲོས་
པས། བར་དུ་གཅོད་པའི་བགེགས་ཐམས་ཅད་ཚར་བཅད། རྡོ་རྗེ་དེ་དག་སླར་འདུས་ནས་
རང་ལུས་ཀྱི་རྡོ་རྗེ་ལ་ཐིམ་པར་བསྒོམ། དེ་ལ་མ་ཡེངས་པར་རྩེ་གཅིག་ཏུ་དྲིལ་ལ་ཐུན་གཅིག་
བསྒོམ། དི་བཞིན་དུ་རྡོ་རྗེ་སྔོན་པོ་སེར་པོ་དམར་པོ་ལྗང་གུ་མཐིང་ག་རྣམས་ཀྱང་གོང་ལྟར་ཐུན་
རེ་རེ་བསྒོམ་ཞིང་འོད་ཟེར་སྤྲོ་བསྡུ་བྱ། གཞན་ཡང་རྡོ་རྗེ་ལས་མེ་འབར་བའི་འོད་ཟེར་གྱིས་ནད་
གདོན་སྡིག་སྒྲིབ་བསྲེགས་ཏེ་རྡོ་རྗེའི་ཁོང་སྟོང་དུ་སོང་བར་བསམ་ན་ཡང་གནད་ཆེ། སྐབས་སུ་
ལུས་རྣམ་སྣང་གི་ཆོས་བདུན་བྱེད་པ་ཡང་བཤད་དོ། ། འདི་ལྟར་རྟེན་འབྲེལ་ལུས་ལ་བསྒྲིགས་
པས་རྟོགས་པ་སེམས་ལ་འཆར་བའི་དོན་ངལ་དུབ་ལ་སོགས་པའི་རྐྱེན་གྱིས་འགྱུ་དྲན་བྱུང་ཚོར་གྱི་
སྤུན་ཐག་ཆད། ཐད་ཀར་རིག་པ་རྟེན་མེད་དུ་ལུས་པས་ངོ་སྤྲོད་ཀྱི་གཟེར་འདེབས་སླ་བ་ཡིན་
ནོ། །
གཉིས་པ་ངག་གི་སྔོན་འགྲོ་ལ་བཞི་སྟེ། ཐལ་འགྱུར་ལས། ངག་ནི་ཧཱུཾ་ཞེས་གནས་པ་
ལས། །རྒྱས་གདབ་པ་དང་རྩལ་སྦྱང་དང་། ། མཉེན་བཙལ་ལམ་དུ་གཞུག་པ་ཡི། ། ཞེས་
གསུངས་པའི་དང་པོ་ལ་གཉིས་ལས། ཕྱི་སྣང་བ་རྒྱས་གདབ་པ་ནི། གནས་དབེན་པར་ལུས་
རྣམ་སྣང་གི་ཆོས་བདུན་བཅས་ཏེ་སྙིང་གར་ཧཱུཾ་སྔོན་པོ་ཞིག་བསྒོམ་ལ་གསལ་སྣང་ཐོན་པར་བྱས་
ནས་སོ་དང་མཆུ་མ་རེག་ཙམ་དུ་རླུང་དང་ཤེས་པ་ཧཱུཾ་གསུམ་གཅིག་ཏུ་བསྲེས་ནས་ཧཱུྃ་ཧཱུྃ་ཧཱུྃ་ཞེས་ཧཱུྃ་
ཀླུ་སྙན་ལ་རིང་པར་བླངས་པ་དང་དུས་མཉམ་དུ་སྙིང་གའི་ཧཱུྃ་ཡིག་ལས་ཧཱུྃ་མང་པོ་ཐོལ་བྱུང་དུ་
སྐྱེས་པའི་སྣ་བུག་གཡས་བུད་མེད་ཀྱི་སྣ་བུག་གཡོན་ནས་དགེ་འདུན་མང་པོ་འདུ་ཁང་གི་སྒོ་ནས་
ཐོན་པའམ། འབྲུའི་སྒོ་བ་ཁ་ཤོར་བ་ལྟར་འོང་ནས་སྐད་ཅིག་ལ་རང་གི་མདུན་གྱི་ས་ཕྱོགས་
གང༌། རིམ་གྱིས་ཕྱོགས་བཅུའི་ཕྱི་སྣང་བའི་ཡུལ་ཐམས་ཅད་ཧཱུྃ་གིས་མེ་རེ་རེ་ཁེངས་པས་སྣང་བ་
ཐམས་ཅད་ཧཱུྃ་གི་རང་བཞིན་དུ་སྔོ་རོང་རོང་མེར་མེར་བུང་བ་ཚང་ཞིག་པ་ལྟར་ཧཱུཾ་སྒྲ་ཏི་རི་རི་
— 256 -



ལུས་ངག་ཡིད་གསུམ་གྱི་སྔོན་འགྲོའི་ཁྲིད་ཡིག་ཞེན་འཛིན་རང་གྲོལ་བཞུགས།
གྲགས་པར་བསམ་ལ་ཧཱུྃ་བཟླས། སྣང་བ་ཐམས་ཅད་ཧཱུྃ་དུ་མཐོང་ཞིང་བན་བུན་ཕྱུད་སྤྱོད་དུ་
སོང་ན་རྒྱུས་ཐེབས་པའི་ཚད་དོ། །དེས་སྣང་སྲིད་ཐམས་ཅད་ཆོས་སྐུར་འཆར་བའི་དགོས་པ་ཡོད་
དོ། ། གཉིས་པ་ནང་ཕུང་པོ་ལ་རྒྱས་གདབ་པ་ནི། ཕྱིའི་ཧཱུྃ་རྣམས་རང་གི་ཁ་སྣ་སོགས་དབང་
པོའི་སྒོ་ནས་ཞུགས་ཏེ་གསང་གནས་ལྟེ་བ་མགྲིན་པ་སྤྱི་གཙུག་མན་ཆད་རྐང་མཐིལ་ཡན་ཆད་གྱི་རྩ་
ཆེན་རྩ་ཆུང་བ་སྤུའི་རྩེ་མོ་ཚུན་ཆད་ཧཱུྃ་གིས་མེ་རེ་རེ་གང་བར་བསམ་ཞིང་ཧཱུྃ་ཐུང་ངུ་འབུད་ཅིང་
འདོན། མཐར་བུམ་པ་ཅན་ཐེངས་གཅིག་བཟུང་ནས་ཕཊ་བརྗོད་དེ་མ་བཅོས་པའི་ངང་ལ་
བཞག ལུས་ཧཱུྃ་གིས་གང་བ་དང་མི་བདེ་བ་སྙམ་པ་བྱེད་པ་ནི་རྒྱས་ཐེབས་པའི་ཚད་དོ། །དེས་
ཕུང་ཁམས་སྐྱེ་མཆེད་ཐམས་ཅད་སྐུ་དང་ཐིག་ལེར་འཆར་བའི་དགོས་པ་ཡོད་དོ། ། གཉིས་པ་
རྩལ་སྦྱང་བ་ལ་གཉིས། ཕྱི་སྣང་བ་ལ་རྩལ་སྦྱང་བ་ནི། རང་གི་སྙིང་གར་ཧཱུྃ་མཐིང་ནག་མཐོ་
གང་བ་མེ་འབར་བ་གཅིག་གསལ་བཏབ་ནས། ཧཱུྃ་ཧཱུྃ་ཞེས་དྲག་ལ་གཏུམ་པར་བརྗོད་པའི་རྐྱེན་
གྱིས་ནམ་མཁའ་ལ་གློག་འཁྱུགས་པ་བཞིན་དུ་ཐུགས་ཀའི་ཧཱུཾ་དེ་ལས་ཧཱུྃ་མཐིང་ནག་རྣོ་མྱུར་གྱི་
ཤུགས་དང་ལྡན་པ་མང་པོ་གང་ལ་འབིགས་པའི་ཡུལ་རི་བྲག་ཆུ་ཤིང་ཡུལ་གཞི་ཉེ་འབྲེལ་རྟ་ནོར་
སོགས་ལ་དེར་མཚམས(འཚམས) རེ་ཐོག་བབས་པ་བཞིན་བརྒྱབ་ནས་རི་དང་ཁང་ཁྱིམ་ཐོགས་
རེག་གི་སྣང་བར་ཤར་བ་མཐའ་དག་ཁྲལ་ཁྲོལ་དུ་བཏང་བར་བསམ་མོ། །སྣང་བ་ཐམས་ཅད་ནི་
ཧཱུྃ་གི་རང་བཞིན་ལས་སང་སང་དངོས་མེད་དུ་དག་པར་འཆར་བ་ནི་ཚད་དོ། ། དེ་ལྟར་ཕྱི་སྣང་
བ་ལ་རྩལ་སྦྱང་བས་དངོས་པོ་ལ་ཞེན་པ་ལྡོག་ཅིང་སྣང་བ་བདེན་མེད་དུ་འགྲོ་བའི་དགོས་པ་ཡོད་
དོ། །གཉིས་པ་ནང་ཕུང་པོ་ལ་རྩལ་སྦྱང་བ་ནི། སྔར་ལྟར་ཧཱུྃ་ཞེས་བརྗོད་པས་ཧཱུཾ་དེ་རྣམས་རང་
གི་ལུས་ཀྱི་རྒྱབ་མདུན་སྟོད་སྨད་ཐམས་ཅད་ནས་ཐོགས་པ་མེད་པར་ཐལ་བྱུང་དུ་ཕུག་པས་སང་
སང་ཁྲལ་ཁྲོལ་དུ་སོང་བར་བསམ་ཞིང་ཧཱུྃ་དྲག་ཏུ་བརྗོད། འབྱོངས་པའི་རྟགས་ལུས་ཀྱི་ཤ་ཁོལ་
བུར་འཕར་ཞིང་ན་བ་དང་ལུས་ཆུ་ཟླ་ལྟར་རང་བཞིན་མེད་པའི་ཉམས་འཆར་བ་ནི་ཚད་དོ། །
དེ་ལྟར་ནང་ཕུང་པོ་ལ་རྩལ་སྦྱངས་པས་ཕུང་པོའི་གཅེས་འཛིན་ཐོང་ནད་གདོན་བར་ཆད་ཞི་ནས་
སྒྱུ་མ་ལྟ་བུའི་འཇའ་ལུས་འོད་གསལ་དུ་གྲོལ་བའི་དགོས་པ་ཡོད་དོ། །གསུམ་པ་མཉེན་བཙལ་བ་
ནི། རང་གི་མདུན་དུ་ཤིང་བུ་ཁྲུ་གང་བ་ཞིག་བཙུགས་ནས། རང་གི་སྙིང་གར་ཧཱུཾ་སྔོན་པོ་ནས་
འབྲུ་ཙམ་པ་གཅིག་བསམ། ངག་ནས་ཧཱུྃ་ཞེས་བརྗོད་པས་ཧཱུཾ་དེ་ལས་ཧཱུྃ་གཅིག་འཕྲོས་ཏེ་ཤིང་
བུའི་རྩེ་མོར་བབས་པར་བསམ། དེ་ནས་ཧཱུྃ་ཧཱུྃ་ཞེས་དབྱངས་དང་བཅས་ཏེ་བརྗོད་པས་ཐུགས་
ཀའི་ཧཱུྃ་ལས་ཧཱུྃ་གི་ཕྲེང་བ་ལུ་གུ་རྒྱུད་དུ་འབྲེལ་བ་སྣ་བུག་གཡས་ནས་ཐོན་ཏེ་དམིགས་རྟེན་གྱི་རྩ་བ་
ནས་རིམ་པར་དཀྲིས་ཤིང་རྩེ་མོར་སླེབས་པ་དང་ཧཱུཾ་སྔ་མ་དེ་རྩེ་མོ་མདུང་ཚུགས་སུ་གནས་པ་ལ་
ཤེས་པ་གཏད་དེ་ངལ་གསོ། སྐྱོ་བ་ན་ཡང་ཧཱུྃ་ཧཱུྃ་ཞེས་བརྗོད་ཅིང་ཧཱུྃ་གི་ཐག་པ་རྣམས་རིམ་པ་
— 257 -



༽ ༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བཞིན་བཤིགས་ནས་གཅིག་ལ་གཅིག་ཐིམ་གྱི་ཚུལ་དུ་ཚུར་བསྡུས་ཏེ་སྙིང་གའི་ཧཱུྃ་ལ་རྫོགས་པར་
བསྟིམ་ནས་ངལ་གསོ། ཡང་སྔར་བཞིན་དམིགས་རྟེན་ལ་དཀྲིས་ཏེ་རྩེ་མོར་སླེབས་པ་དང་རྩ་
བར་མར་ཞིག་གེ་བབས་ཏེ་ཧཱུྃ་རྣམས་ཁྲོམ་ཚོགས་སུ་སྔོ་རོང་ངེ་ཡོད་པར་བསམ། ཡང་ན་ར་ར་
ཤིང་བུ་ལ་དཀྲིས་ཡང་ཞིག་པ་སོགས་ལ་བསླབ་པས་ཤེས་པ་གང་གཏད་དུ་ལྷམ་མེར་སྡོད་སྙམ་པ་
ནི་ཚད་དོ། ། དེ་ལྟར་རླུང་སེམས་ཧཱུྃ་གསུམ་གཅིག་ཏུ་བྱས་ནས་ཕྱི་ནང་དུ་འགྲོ་ལྡོག་ལ་སྦྱང་
བཞིན་ལམ་དུ་ལོངས་པས་རྣམ་རྟོག་གི་ངར་ཞི་ནས་སེམས་ཤིན་སྦྱངས་ཐོབ་སྟེ་དམིགས་པ་གང་
དུའང་བསྒྱུར་ཐུབ་པའི་དགོས་པ་ཡོད་དོ། ། གཉེན་བཤེས་མཐུན་པས་ཡིད་བསྒྱུར་ཐུབ་པ་
བཞིན་ནོ། ། གཞན་ཡང་སྐབས་སྐབས་སུ་ཧཱུྃ་ཞེས་བརྗོད་པས་རང་ཉིད་ཧཱུཾ་མཐིང་ནག་གཅིག་ཏུ་
བསམ། རང་གི་མདུན་དུ་ཧཱུྃ་དམར་པོ་གཅིག་བསམ། ཧཱུྃ་མཐིང་ནག་དེ་ལས་ཧཱུྃ་ནག་པོའི་
ཕྲེང་བ་འཕྲོས་པས་མདུན་གྱི་ཧཱུྃ་དམར་པོ་ལ་ཧྲིལ་ལི་ལི་འཁྲིལ་བར་བསམ། ཡང་ཕྱིར་གྲོལ་ནས་
ཧཱུྃ་མཐིང་ནག་ལ་ཧྲིལ་ལི་ལི་གཡས་སུ་འཁྲིལ་བར་བསམ། དེ་བཞིན་དུ་ཕར་དཀྲི་ཚུར་དཀྲི་ལན་
མང་དུ་བྱ། མཐར་ཧཱུྃ་ནག་པོ་ལ་ཚུར་དཀྲིས་པར་བསམ། དེ་ཡང་རི་བོ་མཆོག་རབ་ཙམ་དུ་
བསམ། ཡང་ ཧཱུྃ་དམར་པོ་དེ་ལས་ཧཱུྃ་གི་ཕྲེང་བ་འཕྲོས་པས་ ཧཱུྃ་ནག་ པོ་ལ་གཡོན་དུ་དཀྲིས།
ཡང་ཕྱིར་ གྲོལ་ནས་ཧཱུྃ་དམར་པོ་ལ་དཀྲིས། དེ་བཞིན་དུ་ཕར་དཀྲིས་ཚུར་དཀྲིས་ལན་མང་དུ་
བྱས་ནས་མཐར་ཧཱུྃ་དམར་པོ་ལ་དཀྲིས་ཏེ་རི་བོ་མཆོག་རབ་ཙམ་དུ་བསམ། དེ་ནས་ཧཱུྃ་ནག་པོས་
དམར་པོ་ལ་གཡས་སྐོར་གྱི་ལི་ལི་བསྐོར་བར་བསམ། ཧཱུྃ་དམར་པོས་ནག་པོ་ལ་གྱི་ལི་ལི་གཡོན་
དུ་འཁོར་བར་བསམ། དེ་ནས་ཧཱུཾ་གཉིས་ཁ་སྦྱར་ནས་གཡས་སུ་ཁྱམས་ཁྱམས། གཡོན་དུ་
ཁྱམས་ཁྱམས། རྒྱབ་ཏུ་ཁྱམས་ཁྱམས་འཁྲབ་པར་བསམ། མཐར་ཧཱུཾ་གཉིས་ཇེ་ཆུང་ཇེ་ཟླུམ་དུ་
སོང་ནས་ཐིག་ལེ་དམར་ནག་ཡུངས་འབྲུ་ཙམ་གཉིས་ལ་ཡུན་དུ་ཤེས་པ་གཏད། ཐིག་ལེ་གཉིས་
ཀྱང་གཅིག་ཏུ་འདྲིལ་ནས་ནམ་མཁའི་དཀྱིལ་དུ་ཧྲིལ་ལི་ལི་འགྲིལ་བ་ལ་ཤེས་པ་གཏད་དོ། །ཐིག་
ལེ་དེ་ཡང་ནམ་མཁའ་སྟོང་གསུམ་དུ་ཐིམ་པའི་ངང་ལ་ཤེས་པ་ལྷན་གྱིས་བཞག འདི་ལྟར་
ཉམས་སུ་བླངས་ན་ཡང་དགོས་གནད་ཤིན་ཏུ་ཆེའོ། །དམིགས་རྟེན་ལ་ཤིང་བུ་མེད་དུ་མི་རུང་བ་
མ་ཡིན་ཏེ་རིའམ་ཤིང་སྡོང་ངམ། ཕ་བོང་ལྟ་བུ་ལ་སྔ་མ་ལྟར་དཀྲིས་ན་ཡང་ཆོག་གོ ། བཞི་བ་
ལམ་དུ་གཞུག་པ་ནི། རང་ཉིད་ཧཱུཾ་སྔོན་པོ་ཁྲུ་གང་ཙམ་མདངས་འོད་ཟེར་དུ་མ་འཕྲོ་བ་གཅིག་
ཏུ་བསམ་ལ་ཧཱུྃ་དལ་གྱིས་བགྲངས་ཤིང་རང་གི་གོས་ཀྱི་ནང་ནས་མདུན་དུ་འོང༌། དེ་ནས་རིམ་
བཞིན་ས་ལ་མ་རེག་པར་ཁང་བའི་སྒོ་ལྟ་བུར་སོང་། དེ་ནས་ལམ་ལ་ཞུགས་ཏེ་རང་གང་འགྲོ་
མྱོང་ བའི་ ས་ ཆ་ ཡུལ་ ཕྱོགས་ གང༌ དྲན་ཚད་ཆུ་བྲག་ནགས་ཚལ་ ཐམས་ ཅད་ཉུལ་ བར་ བསམ།
དེས་སྔར་གྱི་བག་ཆགས་ཐམས་ཅད་ཆོད་པའི་དགོས་པ་ཡོད་དོ། །དེ་ནས་སྔར་འགྲོ་མ་མྱོང་བའི་
— 258



ལུས་ངག་ཡིད་གསུམ་གྱི་སྔོན་འགྲོའི་ཁྲིད་ཡིག་ཞེན་འཛིན་རང་གྲོལ་བཞུགས།
ཡུལ་དང་བར་དོའི་གནས་དང་། དམྱལ་བ་ཡི་དྭགས་དུད་འགྲོ་མི་དང་ལྷ་མིན་དང་ལྷའི་གནས་
ཐམས་ཅད་ཐར་ཆགས་སུ་ཉུལ་བར་བསམ། དེས་བར་དོ་དང་རིགས་དྲུག་གི་ལམ་ལ་མི་འཇུག་
པའི་དགོས་པ་ཡོད་དོ། ། དེ་ལྟར་མ་དག་པའི་ལམ་ལ་ཞུགས་པའི་ཚེ་ཧཱུྃ་དེས་མཐོང་ཚད་ཀྱི་
དངོས་པོ་ཐམས་ཅད་འོད་ཕུང་དུ་ཡལ་བར་བསམ་པ་ནི་མན་ངག་གོ །དེ་ནས་ཧཱུཾ་ནམ་མཁའ་ལ་
འཕུར་ནས་སངས་རྒྱས་ཀྱི་ཞིང་ཁམས་ཐམས་ཅད་ཉུལ་ཏེ། ཤར་ཕྱོགས་མངོན་པར་དགའ་བའི་
ཞིང་ཁམས་སུ་སངས་རྒྱས་མི་བསྐྱོད་ པ་ གཙོ་འཁོར་དང་བཅས་པ་ཐམས་ཅད་ལ་ཕྱག་འཚལ།
མཆོད་པ་ཕུལ། ཆོས་ཞུས་གནང་བ་ཐོབ། ལུང་བསྟན་པར་བསམ། དེ་བཞིན་དུ་ལྷོ་དཔལ་
ལྡན། ནུབ་བདེ་ཆེན། བྱང་ལས་རབ། དབུས་སྟུག་པོ་བཀོད། སྟེང་དུར་ཁྲོད་མེ་རི་
འབར་བ་སོགས་སུ་རིགས་ཀྱི་བདག་པོ་རྣམས་ལ་ཕྱག་འཚལ། མཆོད་པ་ཕུལ། ཆོས་ཞུས་
གནང་བ་ཐོབ། ལུང་བསྟན་པ་ཐོབ་པར་བསམ། དེས་ཞིང་ཁམས་ཐམས་ཅད་མངོན་དུ་
འགྱུར་བའི་དགོས་པ་ཡོད་དོ། །ཀུན་ལ་རླུང་སེམས་ཧཱུཾ་གསུམ་རྩེ་གཅིག་ཏུ་དྲིལ་ནས་འདུན་པ་
གང་གཏད་དུ་བཟུང་བས་རྣམ་རྟོག་འགག་སྟོབས་གཞན་ལས་ཆེ་བ་ཡིན་ནོ། ། གཞན་ཡང་རང་
གི་མདུན་དུ་ཤིང་བུ་ལྟ་བུའི་དམིགས་རྟེན་ཞིག་བཙུགས་པའམ་བསམ་ལ་ཧཱུྃ་ཞེས་བརྗོད་པའི་སྙིང་
ག་ནས་ཧྲིལ་གྱིས་བྱུང༌། དེ་ལྟར་ཕར་འགྲོ་ཚུར་ཡོང་ལ་ཤེས་པ་གཏད། ཡང་ན་རང་གནས་
པའི་ས་ཡུལ་ཐམས་ཅད་རི་རབ་ཁང་ཁྱིམ་སོགས་མེད་པར་ཁ་དོག་ལྗང་གུ་མེ་ལོང་གི་ངོས་ལྟར་
འཇམ་པ་ཞིག་བསམ། དེའི་སྟེང་དུ་རང་གི་སྙིང་གནས་ཧཱུྃ་སྔོན་པོ་ཁྲུ་ཚད་ཙམ་པ་མདུན་ནས་
ཕར་གསེག་འགྲོས་ལྟ་བུའི་ལམ་ཕར་འཁྱོག་ཚུར་འཁྱོག་ལ་རི་དང་ས་མཚམས་མ་ཟད་ཀྱི་བར་དུ་
ཕྱིན་པར་བསམ་ལ་ཧཱུཾ་རིང་བར་བརྗོད་ཕ་རོལ་དུའང་མཐའ་མེད་པར་ཕྱིན་པ་ལ་སེམས་གཏད་
དོ། ། དེ་བཞིན་དུ་ཕྱོགས་གཞན་ལ་སྦྱོར། དེ་ལྟར་བྱས་པས་དགའ་བ་དང་སྐྱོ་བ་སོགས་ཉམས་
སྣ་ཚོགས་སྐྱེ་བ་ནི་ཚད་དོ། ། དེས་ལུས་ངག་ཡིད་གསུམ་ཡང་དག་པའི་ལམ་སྲོལ་དུ་ཆུགས་པས་
རྣམ་རྟོག་རང་ཤུགས་སུ་ཆོད་ཅིང་བདེ་གསལ་མི་རྟོག་པའི་ཉམས་བོགས་ཆོད་དུ་སྐྱེ་བའི་དགོས་པ་
ཡོད་དོ། ། དེ་ལྟར་ངག་གི་སྔོན་འགྲོ་བྱས་པའི་དགོས་པ་ནི་གསུམ་སྟེ་ཐུན་མོང་དུ་ངག་གི་སྒྲིབ་པ་
འདག་ཅིང་བར་ཆད་ཞི། ཁྱད་པར་ངག་གི་མངོན་ཞེན་ལྡོག་པས་འཁོར་བར་མི་ལྟུང་མཐར་
ཐུག་གསུང་རྡོ་རྗེ་ལོངས་སྤྱོད་རྫོགས་པའི་སྐུར་འཚང་རྒྱ་བར་འགྱུར་རོ། །
གསུམ་པ་སེམས་ཀྱི་སྔོན་འགྲོ་ལ་གསུམ་སྟེ། ཐལ་འགྱུར་ལས། སེམས་ནི་དང་པོ་བྱུང་
ས་དང༌། ། བར་དུ་གནས་དང་ཐ་མར་འགྲོ། །དེ་ལྟར་གསུམ་ལ་བརྟག་དཔྱད་ན། ། སེམས་
སྦྱང་ སེམས་ཀྱི་གནས་ལུགས་ཤེས། ། ཞེས་གསུངས་པས། དང་པོ་བྱུང་ས་བརྟགས་པ་ནི།
སེམས་ཞེས་བདེ་སྡུག་ཐམས་ཅད་མྱོང་མཁན་གྱི་རིག་རིག་འགྱུ་འགྱུ་བོ་འདི་ཕྱི་ནང་སྣོད་བཅུད་
- 259 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སོགས་ གང་ལས་བྱུང༌། ཕྱི་འབྱུང་བཞིའི་དངོས་པོ་གང་རུང་ལས་བྱུང་ངམ་སྙམ་ན། ས་
དཀྱིལ་ལས་བྱུང་ངམ་རི་དང་བྲག་དང་ཕ་བོང་རྡེའུ་ལྟ་བུ་ལས་བྱུང༌། ཆུ་དཀྱིལ་ལས་བྱུང་ངམ་
རྒྱ་མཚོ་དང་འབབ་ཆུ་ཆུ་བོ་མཚོ་ཆུ་མིག་ལྟ་བུ་གང་ལས་བྱུང་། མེ་དཀྱིལ་དང་དུས་ཀྱི་མེ་དང་མེ་
ཤེལ་གྱི་མེ་ལ་སོགས་པ་ལས་བྱུང་ངམ་རླུང་དཀྱིལ་དང་འཚུབ་མ་དང༌། དུས་ཀྱི་རླུང་དང་སྡུད་
པའི་རླུང་ལྟ་བུ་ལས་བྱུང་ངམ། ཕྱིའི་ནམ་མཁའ་ལས་བྱུང་ངམ་ཤར་ལྷོ་ནུབ་བྱང་སོགས་ཕྱོགས་
བཅུ་གང་ལས་བྱུང་། དེ་བཞིན་སྤྲིན་དང་ནགས་ཚལ་དང་ཁང་བ་དང་ནོར་རྫས་ལ་སོགས་པའི་
དངོས་པོ་གང་ལས་བྱུང་བ་ཡིན་ནམ་སྙམ་དུ་བརྟགས་པས་དེ་དག་ལས་བྱུང་ངམ་སྙམ་ན་དེའང་
རྡུལ་ཕྲན་བཞིན་དུ་གཞིག་ལ་བརྟགས་པས་ཕྱི་སྣོད་ནས་མ་བྱུང་ན་ནང་བཅུད་འགྲོ་བ་ལྷ་ལས་བྱུང་
ངམ། ལྷ་མིན་དང་། མི། དུད་འགྲོ་ཡི་དྭགས་དམྱལ་བ་བར་སྲིད་སོགས་ལས་བྱུང་ངམ།
མི་ལྟ་བུ་ལ་ཤར་ལུས་འཕགས། ནུབ་བ་ལང་སྤྱོད། བྱང་སྒྲ་མི་སྙན། གླིང་ཕྲན་དང་བཅས་
པ་གང་ལས་བྱུང༌། ལྷོ་འཛམ་བུ་གླིང་ལ་ཡང་རྒྱ་གར་དང་རྒྱ་ནག་བོད་སོགས་ཡུལ་གྲུ་གང་གི་མི་
ལས་བྱུང༌། ཉེ་དུ་དང་ཕ་མ་སོགས་ལས་བྱུང་ངམ་གལ་ཏེ་ཕ་མ་ལས་ལུས་བྱུང་བས་སེམས་ཀྱང་
བྱུང་ཟེར་ན། ཕ་ལས་བྱུང་ངམ་མ་ལས་བྱུང་། གང་རུང་ལས་བྱུང་ན་ཚུལ་ཇི་ལྟར་བྱུང༌།
རང་ལས་བྱུང་ངམ་སྙམ་ན་མགོ་ལས་བྱུང་ངམ་ཡན་ལག་གཞན་ཤ་པགས་ཁྲག་དང་རུས་པ་རྒྱུས་པ་
རྐང་ཚིལ་བུ་ནང་རོལ་སྐྲ་སེན་སོགས་ཀྱི་ཆ་གང་ལས་བྱུང་། སྟོང་པ་ལས་བྱུང་ངམ་སྙམ་ན་བྱུང༌
བའི་ཡུལ་ཨེ་གྲུབ། སྣང་བ་ལས་བྱུང་ན་རྡུལ་ཕྲན་དུ་བཙལ་བས་ཨེ་རྙེད། སེམས་ལས་སེམས་
བྱུང་བ་མེད་དེ་བྱུང་ས་བྱུང་མཁན་གཉིས་སུ་མ་གྲུབ། མདོར་ན་ཡོད་མེད་འཁོར་འདས་གང་
ལས་རང་གི་སེམས་འདི་བྱུང་བའི་ཚུལ་རྩ་བརྡར་ཞིབ་ཏུ་བཅད་དེ་འཚོལ་བྱ་སེམས་ལ་ཕར་དཔྱད་
འཚོལ་མཁན་གྱི་སེམས་ལ་ཚུར་བལྟས་པས་ངོ་བོ་ངོས་བཟུང་ཐམས་ཅད་དང་བྲལ་བའི་རང་ངོ་མ་
མཐོང་བར་དུ་ཚུར་བཅད་ཅིང་བསྐྱར་རོ། ། གཉིས་པ་གནས་ལ་བརྟགས་པ་ནི། སེམས་ནི་ད་
ལྟ་ གར་ གནས། ཕྱི་འབྱུང་བ་བཞི་ སོགས་སྣོད་བཅུད་ལུས་ཀྱི་ཆ་ ཤས་ཡོད་ པ་ དང་མེད་པ།
སྙིང་ལྟ་བུ་ལ་མཚོན་ན་མགོ་དང་རྩ་བ་ཤ་ཚིལ་ཁྲག་དང་ཤུན་པ་ཕྱི་ནང་གང་དུ་གནས། གལ་ཏེ་
གནས་ན་དབྱིབས་གྲུ་བཞི་ཟླུམ་པོ་ཟླ་གམ་ཟུར་གསུམ་རིང་ཐུང་ཆེ་ཆུང་དང་། ཁ་དོག་དཀར་
སེར་དམར་ལྗང་མཐིང་ག་མཆིན་ག་དུད་ཁ་ཁྲ་བོ་དམར་སེར་དམར་སྐྱ་སོགས་གང་རུང་ཞིག་ཏུ་
འདུག བྱེད་ལས་དགེ་བ་དང་སྡིག་པ་གང་ལགས། ངོ་བོ་གང་གིས་མཚོན། བརྟགས་ཤིང་
དཔྱད་པས་དེ་དག་གང་དུ་ཡང་མ་གྲུབ་ན་རྟོག་བྱེད་ཀྱི་ཤེས་པ་ལ་ཚུར་བལྟས་པས་ཤེས་པ་གསལ་
ཞིང་སྣང་ཡང་རང་བཞིན་མ་གྲུབ་པས་གཞི་མེད་རྩ་བྲལ་དུ་གཏན་ལ་མ་ཕེབས་ཀྱི་བར་དུ་བསྐྱོར་
རོ། །གསུམ་པ་འགྲོ་ས་ལ་བརྟགས་པ་ནི། སེམས་ཝལ་གྱིས་ཤར་ནས་ཡལ་གྱིས་སོང་སྙམ་བྱེད་
— 26O -



ལུས་ངག་ཡིད་གསུམ་གྱི་སྔོན་འགྲོའི་ཁྲིད་ཡིག་ཞེན་འཛིན་རང་གྲོལ་བཞུགས།
པ་འདི་གང་དུ་འགྲོ་བརྟགས་པས་ཕྱི་ནང་སྣོད་བཅུད་སྣང་སྟོང་ཡོད་མེད་སོགས་གང་དུ་འགྲོ་བའི་
ཡུལ་ཨེ་ཡོད་བལྟ་ཞིང་ཡོད་ན་ཕྱོགས་གང་དུ་འགྲོ། འགྲོ་ས་ལ་ཁྱད་པར་ཡོད་མེད་ཐག་རིང་ཐུང་
ལ་ཁྱད་པར་ཡོད་མེད་ལུས་ཀྱི་མགོ་མཇུག་དབང་པོའི་སྒོ་གང་ནས་ཚུལ་ཇི་ལྟར་འགྲོ་ཚུལ་ལ་བསམ།
འགྲོ་སའི་ཡུལ་གཏན་ནས་མེད་ན། ཡུལ་ཅན་གྱི་སེམས་ཉིད་ཀྱང་འདི་ཞེས་ངོ་བོ་ངོས་བཟུང་
ཐམས་ཅད་དང་བྲལ་བས་འགྲོ་ཡུལ་དང་འགྲོ་མཁན་གྱི་སེམས་ཞེས་མ་གྲུབ་པས་རིག་སྟོང་འགྲོ་
འོང་དང་བྲལ་བར་གཏན་ལ་མ་ཕེབས་ཀྱི་བར་དུ་བསྐྱར་རོ། ། དེ་ལྟར་སེམས་ཀྱི་སྔོན་འགྲོ་བྱས་
པ་ལ་དགོས་པ་གསུམ་སྟེ་ཐུན་མོང་དང་ཁྱད་པར་མཐར་ཐུག་གོ ། ཐུན་མོང་དུ་ཡིད་ཀྱི་སྡིག་པ་
མ་ལུས་པར་འདག་པ་དང་སེམས་ཀྱི་བར་ཆད་ཞི། ཁྱད་པར་ཡིད་ཀྱི་མངོན་ཞེན་ལྡོག་པས་
འཁོར་བར་མི་ལྟུང་མཐར་ཐུག་སངས་རྒྱས་ཐམས་ཅད་ཀྱི་ཐུགས་རྡོ་རྗེ་ཆོས་ཀྱི་སྐུ་དང་གཉིས་སུ་
མེད་པར་གདོད་མའི་གཞི་ཐོག་ཏུ་མྱ་ངན་ལས་འདས་པའི་དགོས་པ་ཡོད་དོ། ། ཡང་བཤད་མ་
ཐག་པའི་དགོས་པ་སྔ་མ་གཉིས་ཐུན་མོང་དང་ཕྱི་མ་མཆོག་ཏུ་བྱས་ནས་གཉིས་སུ་ཡང་བཞེད་དེ།
ཐལ་འགྱུར་ལས། འདི་ལ་ དགོས་ པ་རྣམ་ པ་གཉིས། ། ཐུན་མོང་མཆོག་གི་དབྱེ་བས་་་་་
བརྟགས། །ཞེས་གསུངས་སོ། ། ཞར་ལ་འཚོལ་ལུགས་གཞན་བསྟན་པ་ནི། མི་འདོད་ཆགས་
ཅན་གྱི་ཡིད་དུ་འོང་བ་ལ་བརྟེན་ནས་སེམས་བཙལ་བ་ནི། རང་གི་མདུན་དུ་གང་ལ་ཆགས་ཤིང་
ཡིད་དུ་འོང་བའི་ཡུལ་དེའི་རྣམ་འགྱུར་མཐའ་དག་བློ་ལ་ངེས་སུ་བཅུག་ནས་མངོན་སུམ་པ་ལྟར་
གསལ་ཞིང་ཆགས་ཞེན་སྐྱེས་པ་ན། ཆགས་ཞེན་དེ་ལ་ཡུལ་དེ་སྣང་ཚུལ་ཇི་ལྟར་སྣང་། སྣང་བ་
ལྟར་གྲུབ་བམ་མ་གྲུབ་བལྟ་བ་དང༌། ཆགས་ཞེན་གྱི་བློ་ཁོ་རང་དབྱིབས་དང་ཁ་དོག་ངོ་བོ་བྱེད་
ལས་ཇི་ལྟར་འདུག་པ་ལྟ་བ་དང༌། བློ་དེ་དང་པོ་གང་ནས་སྐྱེས། ད་ལྟ་གང་ན་འདུག ལུས་
ཀྱི་ཕྱི་ནང་གང་ན་གནས་པ་ལྟའོ། ། ཞེ་སྡང་ཆེ་བའི་རིགས་དག་གིས་རང་དང་མི་མཐུན་པའི་
དགྲ་དེ་མདུན་དུ་དམིགས་ལ་ཁོས་རང་ལ་གནོད་པ་བྱས་པ་རྣམས་ཡང་ཡང་དྲན་པས་ཞེ་སྡང་དྲག་
པོ་དུམ་དུམ་སྐྱེས་པ་ན་སྔར་ལྟར་བྱུང་གནས་འགྲོ་གསུམ་ལ་དཔྱད་དོ། ། གཞན་གྱིས་རང་གི་
མཚང་ནས་འདྲུ་བ་དང༌། བརྡེག་བརྡུང་སོགས་སེམས་ལ་གནོད་གམ་གམ་བྱེད་པའི་ཚེ་དང་
བསྟོད་བཀུར་སོགས་ལ་བརྟེན་ནས་ཡིད་དགའ་ཡ་ལེར་ གྱུར་ པའི་ཚེ་བྱུང་གནས་འགྲོ་གསུམ་
བརྟགས་ཤིང་རྩེ་བརྡར་བཅད་ན་སེམས་ཀྱི་མཚང་རིག་སྟེ། ཇོ་བོ་རྗེས། ཉོན་མོངས་རྣམ་རྟོག་
སྐྱེས་པའི་ཚེ། །རྒྱ་ཁྲས་བྱེའུ་དེད་པ་ལྟར། ། དམིགས་སུ་བཀོར(ཁོར) ལ་བཀར་དེད་ཀྱིས། །
ལག་ཏུ་ཟིན་ཚེ་བརླག་པར་གྱིས། ། ཞེས་གསུངས་སོ། །
དེ་ལྟར་ལུས་ངག་ཡིད་གསུམ་གྱི་སྔོན་འགྲོ་ཐུན་མོང་མ་ཡིན་པའི་སྐོར་གྱི་སྔོན་འགྲོ་འདི་
རྣམས་གཞན་ལས་ཁྱད་པར་དུ་འཕགས་ཤིང་དགོས་གནད་ཤིན་ཏུ་ཆེ་བས་ཁ་ཏོན་དང་བཟླས་
- 261 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བརྗོད་ཉི་ཚེ་བ་ཙམ་ལ་མ་ཞེན་པར་ཟབ་གནད་འདི་ལྟ་བུ་ལ་སྙིང་རུས་ཡང་དག་བགྱིས་ན་དོན་གྱི་
འབྲས་བཟང་མྱུར་དུ་མངོན་དུ་འགྱུར་བ་ནི་མན་ངག་འདིའི་ཁྱད་ཆོས་སོ། །
སྨྲས་པ། ཕྱི་ནང་སྣོད་བཅུད་སྒོ་གསུམ་ཐ་མལ་དུ། ། འཛིན་པའི་ཀུན་རྟོག་སེམས་ཀྱི་དྲ་
བ་ཀུན། ། ཚེགས་བྲལ་ཐབས་མཁས་ལམ་གྱིས་ཡོངས་བཅད་ནས། ། རང་རིག་སྐུ་གསུམ་བདེ་
བ་ཆེན་པོའི་ཞལ། །མངོན་སུམ་སྟོན་པའི་ལམ་མཁན་དམ་པ་རུ། །རྨད་དུ་བྱུང་བའི་མན་ངག་
འདི་ཀོ་བསྔགས། །འདི་འདྲ་འཆད་རྩོམ་བྱེད་པའི་སྐལ་བཟང་མཆོག །ལྡན་པ་བསམ་བཞིན་
འདུན་མ་ལེགས་ནས་གདའ། །
ཞེས་པ་འདི་ནི་ཨ་མ་དངོས་གྲུབ་སྒྲོལ་མས་ནན་ཆེན་པོས་བསྐུལ་བ་དང་དུ་བླངས་ཏེ། ཆོས་དབྱིངས་
སྟོབས་ལྡན་རྡོ་རྗེས་རང་ལོ་ཉེར་ལྔའི་སྟེང་ཆུ་སྟོད་ཟླ་ཚེས་ལ་གཡང་སྟེང་དོན་གཉིས་ལྷུན་གྲུབ་ནས་སྦྱར་བའོ། །
inir it
— 262 -



རྣལ་དབབ་སོར་གཞུག་སོགས་ཀྱི་ཁྲིད་ཡིག་ཏིང་འཛིན་རི་བོ་བཞུགས།
༄༅། །འོད་གསལ་རྫོགས་པ་ཆེན་པོ་ལས།
རྣལ་དབབ་སོར་གཞུག་སོགས་ཀྱི་ཁྲིད་ཡིག་ཏིང་འཛིན་རི་བོ་བཞུགས་སོ། །
༄༅། །བླ་མ་དང་པདྨ་ཐོག་མའི་སངས་རྒྱས་ཀུན་ཏུ་བཟང་པོ་ཡབ་ཡུམ་དབྱེར་མ་མཆིས་
པའི་ཞབས་ལ་ཕྱག་འཚལ་ལོ། ། འདིར་འོད་གསལ་རྫོགས་པ་ཆེན་པོའི་དངོས་གཞིའི་སྐོར་ལས་
ཁྲེགས་ཆོད་ཀྱི་ལྟ་བ་གཏན་ལ་འབེབ་པའི་སྔོན་དུ་རྣལ་དབབ་སོར་གཞུག་སོགས་བྱེད་པའི་ཁྲིད་ཀྱི་
རིམ་པ་ལ། གོང་དུ་བསྟན་པ་ལྟར་གྱི་ཐུན་མོང་དང༌། ཐུན་མོང་མ་ཡིན་པའི་སྔགས་ཀྱི་སྐོར་
སོགས་སྔོན་དུ་འགྲོ་བ་རྣམས་ཉམས་སུ་བླངས་ཏེ། རབ་ཏུ་སྤྲོས་མེད་ཚིག་དབང་རིན་པོ་ཆེ་དང་
འབྲེལ་བའི་ཉམས་ལེན་ལ་སྤྲོས་པའི་བྱ་བ་ཐམས་ཅད་ཇེ་ཉུང་དུ་གཏོང་དགོས། སྤྲོས་པ་བྱེད་
དུས་རྒྱས་པ་ལ་མི་དགའ་བར་བསྡུས་པ་ལ་དགའ་བ་དང༌། སྤྲོས་མེད་ཀྱི་དུས་སུ་ཁ་ཏོན་ཆོས་
སྤྱོད་སོགས་བློས་མི་ཐོང་བ་ནི་བླུན་རྟགས་སོ། ། དེས་ན་འདིར་ཀ་དག་སྤྲོས་བྲལ་ཁྲེགས་ཆོད་ཀྱི་
དོན་མཐོང་བར་བྱེད་པ་ལ། །
དང་པོ་ཞི་གནས་ཁྱད་པར་ཅན་གྱིས་རྒྱུད་རྣལ་དུ་དབབ་པ་ལ་མཁས་ན་ལྷག་མཐོང་གི་གཞི་
རྟེན་དུ་འགྱུར་བའི་ཕྱིར། ཐལ་འགྱུར་ལས། འདི་དུས་ལུས་ངག་སེམས་ཀྱི་གནད། ། རྣལ་
འབྱོར་ལྡན་པས་རྣལ་དབབ་བྱ། ། ཞེས་དང༌། རྡོ་རྗེ་ཚིག་རྐང་ལས། ལུས་རང་བབས༔
ངག་བཅོས་མེད༔ སེམས་རྟོག་བྲལ་དུ་སྒོ་གསུམ་གཞི་ ཐོག་ ཏུ་ རང་བབས་སུ་བཞག་པའོ༔
ཞེས་གསུངས་པ་ལྟར། དབེན་པའི་གནས་སུ་ སྟན་བདེ་བར་ལུས་ཙོག་པུའམ་སྐྱིལ་ཀྲུང་ངམ།
གན་རྐྱལ་ལམ་ཁ་སྦུབས་སོགས་བཟང་ངན་བླང་དོར་མེད་པར་གང་བདེར་དུར་ཁྲོད་ཀྱི་མི་རོ་
བཞིན་དུ་འགུལ་སྐྱོད་དང་བྲལ་བར་བཞག ངག་སོ་མ་སྨྲ་བརྗོད་དང་བྲལ་བའི་ངང་ལས་
དབུགས་ཀྱི་འགྲོ་འོང་ཙམ་ཡང་དལ་བར་བསླབ་ལ། དཔེར་ན་པི་ཝང་གི་རྒྱུད་ཐག་བཅད་པ་
ལྟར་བྱ། ཡིད་སྐྱེས་བུའི་སྙིང་བཏོན་པ་ལྟར་འདས་མ་འོངས་ཀྱི་དྲན་རྟོག་གང་ཡང་མེད་པར་
རང་བབས་སུ་གློད་ལ་བཞག་གོ ། དེ་ལྟ་བུའི་རྣལ་དུ་དབབ་པ་ལ་ཞག་ཉི་ཤུ་རྩ་གཅིག་གམ་
བདུན་ནམ་གསུམ་ལ་སོགས་པར་བྱ་སྟེ་དགོས་པ་ནི། ཀློང་གསལ་ལས། འདི་ལྟར་རྣལ་དུ་
སུས་ཕབ་པ། །འབྱུང་འཁྲུགས་ནད་རྐྱེན་ཞི་བ་དང་། །འཛིན་པ་རང་གྲོལ་ཉིད་དུ་འགྱུར། །
ཞེས་ཁྱད་པར་ཅན་གྱི་སྔོན་འགྲོའི་སྤྱོད་པ་བྱས་པས་འབྱུང་བ་འཁྲུགས་པ་དང་ནད་བསླངས་པ་
- 263 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྣམས་ཞི་བར་འགྱུར་བ་དང༌། དཔེར་ན་ཆུ་མ་རྙོག་ན་དྭངས་པ་ལྟར། ལུས་ངག་ཡིད་གསུམ་
གྱི་འཛིན་པ་ངང་གིས་གྲོལ་ཞིང་ཞི་གནས་ཀྱི་ཏིང་ངེ་འཛིན་སྐྱེ་བར་འགྱུར་རོ། །
གཉིས་པ་སོར་གཞུག་པ་ནི། འདས་རྗེས་ལས། ཉན་ཐོས་བྱང་སེམས་ཁྲོ་བོ་ཡི། ། ལྟ་
སྟངས་ཉིད་ཀྱིས་སོར་ཡང་གཞུག ། དེས་ནི་གསུམ་པོ་སོར་ཆུད་ནས། ། ཉམས་ལེན་ཉིད་ལ་
བརྩོན་པར་འགྱུར། །ཞེས་དང་། ཀློང་གསལ་ལས། ཀ་དག་དོན་ཉིད་རྟོགས་བྱའི་ཕྱིར། །
རྣལ་དུ་ཕབ་ནས་སོར་ཡང་གཞུག །ཅེས་དང༌། རྩ་བ་ལས། ཉན་ཐོས་ཞི་བ༔ བྱང་ཆུབ་
སེམས་དཔའ༔ ཁྲོ་བོ་བཅས་ཀྱི་ལྟ་ སྟངས་རྣམས་ཀྱིས༔ ཞེས་གསུངས་པ་ལྟར་ལུས་རྣམ་
སྣང་གི་ཆོས་བདུན་དང་ལྡན་པས་ལྟ་སྟངས་ས་ལ་ཕབ། མིག་ཟིམ་བུས་བལྟ་བར་བྱའོ། །དེས་
རྣམ་རྟོག་ཕྲ་མོ་རྣམས་འཇོམས་ཏེ་ཉན་ཐོས་ཀྱི་ལྟ་སྟངས་སོ། །ལུས་སྔར་བཞིན་ལ་མིག་བར་སྣང་
ལ་ རང་བབས་སུ་ཧ་རེར་བལྟས་ཏེ་བཞག་པས། རྣམ་རྟོག་ རགས་པ་རྣམ་འཇོམས་པ་བྱང་
སེམས་ཀྱི་ལྟ་སྟངས་སོ། ། ལུས་གནད་སྔར་ལྟར་རམ་ཁྲོ་བོའི་སྟབས་སམ་ལངས་ཏེ་གྱད་ཀྱི་དོར་
སྟབས་སུ་བགྲད། མིག་སྡང་མིག་ཏུ་གཡོ་ཞིང་བར་སྣང་ལ་བལྟ། ངག་ཏུ་ཧ་ཧ་ཞེས་ཁྲོ་བོའི་
གད་མོ་དང་ཧི་ཧི་ཞེས་ཁྲོ་མོའི་རྒྱང་གླུ་ཧཱུཾ་ཧཱུཾ་ཕོ་ཕོ་སོགས་བརྗོད་ལ་སེམས་སྤྲོས་པ་དང་བྲལ་བར་
བཞག་གོ ། དེས་རྣམ་རྟོག་སྦོམ་པོ་འཇོམས་ཤིང་ཁྲོ་བོའི་ལྟ་སྟངས་སོ། ། དགོས་པ་ནི་ཀློང་
གསལ་ལས། ཉན་ཐོས་ཞི་བའི་ལྟ་སྟངས་ཀྱིས། ། ལུས་ངག་ཡིད་གསུམ་རྣལ་དུ་ཕེབས། །
བོདྷི་ས་ཏྭའི་ལྟ་སྟངས་ཀྱིས། ། རྣལ་ཕེབས་བདེ་བ་ཉིད་ཐོབ་འགྱུར། ། ཁྲོ་བོ་ཉིད་ཀྱི་ལྟ་སྟངས་
ཀྱིས། །རྣལ་ཕེབས་ཡོན་ཏན་གསུམ་ཡང་འགྲུབ། །ཅེས་སོ། །འདི་ལས་རྒྱས་པར་རྒྱབ་ཆོས་
ལས་ལྷ་མིའི་བསམ་གཏན་སྒོམ་ཚུལ་ལྟར་ཉམས་སུ་ལེན་ནོ། ། དེ་དག་གི་གནས་སྐབས་སུ་བདེ་
གསལ་མི་རྟོག་པའི་ཉམས་དང་ཞི་གནས་ཁྱད་པར་ཅན་སྐྱེས་པས་སྡུག་བསྔལ་དང་ཉོན་མོངས་པ་
རགས་པ་མགོ་གནོན། མཐར་ཐུག་ཀ་དག་གི་དོན་མཐོང་བས། དཔེར་ན་རལ་གྲིའི་འཁྲུལ་
འཁོར་ཤེས་པར་འདོད་པས་དང་པོར་ཤིང་གི་རལ་གྲི་ལ་སློབ་པ་བཞིན་ནོ། །
གསུམ་པ་ལ་གསུམ། གཞུང་ལས། རྟོག་པ་རྩད་གཅོད་པ། སེམས་ཀྱི་མཚང་བཙལ་
བ། བྱུང་གནས་འགྲོ་གསུམ་བརྟགས་པ་ཞེས་དང༌། འདས་རྗེས་ལས། དང་པོ་རྟོག་པ་ཚད་
གཅོད་པ། ། དེ་ནས་སེམས་ ཀྱི་ མཚང་བཙལ (བ)། ། དེ་ནས་བྱུང་གནས་འགྲོ་ གསུམ་
བརྟགས། །ཞེས་གསུངས་པས། དང་པོ་རྩད་བཅད་པ་ནི། རང་གི་ལུས་ངག་ཡིད་གསུམ་པོ།
འདིའི་ནང་ནས་བདེ་སྡུག་གི་ཚོར་བ་མྱོང་བ་པོ་དང་། འཁོར་བར་འཁྱམས་ཀྱིས་དོགས་མཁན།
སངས་རྒྱས་ཐོབ་ཏུ་རེ་མཁན་སོགས་སྤང་བླང་ཐམས་ཅད་ཀྱི་བྱེད་པ་པོ་གང་གཙོ་བོར་འདུག་
བརྟགས་པས། ལུས་ངག་ནི་མི་གཙོ་སྔ་མའི་ལུས་བླངས་ཚད་ད་ལྟ་མེད་པས། སེམས་གཙོ་
- 264 -



རྣལ་དབབ་སོར་གཞུག་སོགས་ཀྱི་ཁྲིད་ཡིག་ཏིང་འཛིན་རི་བོ་བཞུགས།
བོར་ངོས་ཟིན་པ་ནི། རྐུན་མ་ངོས་ཟིན་པ་ལྟ་བུའོ། ། ཀློང་གསལ་ལས། ཉག་གཅིག་འཁོར་
འདས་ཀུན་གྱི་གཞི། ། ཞེས་དང་། གསང་བ་སྙིང་བོ་ལས། གཞི་རྩ་མེད་པའི་སེམས་ཉིད་
ནི། །ཆོས་རྣམས་ཀུན་གྱི་རྩ་བ་ཡིན། ། ཞེས་དང༌། ཕྱག་ཆེན་ལས། སེམས་ཉིད་གཅིག་པུ་
ཀུན་གྱི་ས་བོན་ཏེ། ། གང་ལ་སྲིད་དང་མྱ་ངན་འདས་འཕྲོ་བ། ། ཞེས་གསུངས་སོ། ། གཉིས་
པ་མཚང་བཙལ་ བ་ནི། རང་གི་སེམས་དང་དེའི་ ཡུལ་ སྣང་ གཉིས་གཅིག་གམ་ཐ་དད་ལ་་་
བརྟགས་ཏེ་དེ་ལ་ལུས་ངག་ཡིད་གསུམ་པོ་གཅིག་གམ་ཐ་དད་གཅིག་ན་ལུས་ངག་ལྟར་སེམས་ཀྱང་
མཐོང་ཆོས་སུ་འགྱུར་ལ། སེམས་ལྟར་ལུས་ངག་ཀྱང་མཐོང་ཆོས་སུ་མི་རུང་ངོ༌། ། ཐ་དད་ན་
ལུས་རྡུལ་ཕྲན་ཆ་མེད། ངག་ རྗེས་མེད་གཏད་ཡལ། སེམས་བྱ་ལམ་རྗེས་མེད་དུ་སོང་ཚེ་
གཅིག་གམ་ཐ་དད་དུ་འདུག་གམ། དཔྱད་ན་འབྲེལ་བ་མ་གྲུབ་པའི་ཕྱིར། གཅིག་དང་ཐ་
དད་མ་ཡིན་ནོ། །དེ་ལྟར་ན་གཉིས་དང་གཉིས་མ་ཡིན་གྱི་ཕུང་པོ་གསུམ་ཡང་ཞར་ལ་ཁེགས་པས།
གཅིག་དང་ཐ་དད་དུ་གྲུབ་པ་ནི་ཅུང་ཟད་ཀྱང་མེད་དོ། ། དེ་བཞིན་དུ་ཕྱི་གཟུགས་སྒྲ་དྲི་རོ་རེག་
བྱ་དང་། ནང་སེམས་ལ་སེམས་ཀྱང་འཛིན་དུས་ན། གཟུང་ཡུལ་སྣང་བ་འཛིན་བྱེད་ཤེས་པ་
གཉིས་གཅིག་དང་ཐ་དད་ལ་བརྟགས་པས། ཡུལ་མེད་རྟེན་བྲལ་གཅིག་ཏུ་རྟོགས་ཏེ། གཟུང་
འཛིན་གྱི་རྩ་བ་ཆད། གཉིས་འཛིན་གྱི་མཁར་འགྱེལ། བདག་གཞན་གྱི་སྣང་བ་ནུབ། དགྲ་
གཉེན་གྱི་འཁྲུལ་འཛིན་ཞིག དགག་སྒྲུབ་ཀྱི་སྤྲིན་ཚོགས་དེངས་པས། ཆོས་ཉིད་ནམ་མཁའ་
ལྟ་བུའི་དགོངས་པ་ལ་ཕྱིན་པ་སྟེ། མུ་ཏིག་འཕྲེང་བ་ལས། ཐོག་མ་ཉིད་ཀྱི་ཀ་དག་ལ། །
འཁྲུལ་ཞེས་ཙམ་དུ་བརྗོད་དུ་མེད། ། དེ་བཞིན་མ་འཁྲུལ་པ་ཡང་ཅི། ། དེའི་ཕྱིར་འཁྲུལ་བ་
གདོད་ནས་དག ། ཅེས་གསུངས་སོ། །
བཞི་བ་སླར་ཡང་བྱུང་གནས་འགྲོ་གསུམ་ལ་བརྟགས་པ་ལ་གསུམ་ལས། དང་པོ་བྱུང་ས་
དང་བྱུང་མཁན་ལ་བརྟགས་པ་ནི། སེམས་འདི་ཡོད་ཙམ་ནས་སྣོད་བཅུད་ཕྱི་ནང་སྣང་བ་དང་།
སྟོང་པ་ལ་སོགས་ཡོད་མེད་ཀྱི་ཕྱོགས་གང་ནས་བྱུང་། ཡོད་པ་དངོས་པོའི་ཕྱོགས་ནས་བྱུང་ཟེར་
ན་གྲུབ་མཐའ་སྨྲ་བ་ཉན་ཐོས་པའི་ཕྱོགས་སུ་ལྷུང་བས་སྣང་བའི་བདེན་ཞེན་རྡུལ་ཕྲ་རབ་ཀྱི་ཆ་
ཤས་ཙམ་དུའང་བཤིག་སྟེ་རྟོགས་ཤིག དེ་ལྟར་བརྟགས་ཤིང་རྡུལ་ཕྲན་ཆ་མེད་ཀྱི་ཁོང་དུ་
བཙལ་བས་སེམས་ཀྱི་བྱུང་ས་མ་རྙེད་པར་རྨི་ལམ་ལྟར་རང་བཞིན་མ་གྲུབ་པར་ཤེས་ཀྱང༌། བྱུང་
མཁན་གྱི་ཤེས་པ་ ཤ་ར་ར་འོལ་ལེ་བ་སེམས་དང་སེམས་བྱུང་ལྟར་ ཤར་བའི་རྩ་བ་མ་ཆོད་ན་ནི་
སེམས་ཙམ་པ་ལྟར་མེད་དགག་དང་མ་ཡིན་དགག་ལ་གནས་ལུགས་རེ་བའི་ཕྱོགས་ལ་འཕྱན་དུ་
ཡོད་པས། འཚོལ་མཁན་གྱི་སེམས་ལ་ཚུར་ལྟོས་ཤིག བལྟས་པས་ཀྱང་སེམས་དར་ཅིག་རང་
གསལ་ཙམ་དུ་འདུག་པའམ་འགྱུ་དྲན་སྣ་ཚོགས་སུ་ཤར་བ་མཐར་ཐུག་ཏུ་འདོད་ན། སེམས་
- 265 -
ir
is
ir
is
io in in



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཀློང་ཁ་འབྱམས་གཞི་བྲལ་ལ་གདེང་འཆའ་བ་དང་འདྲ་བས་ད་དུང་རིག་པ་མངོན་སུམ་དུ་མ་
མཐོང་ཡང་ སྟོང་པའི་ཕྱོགས་ནས་བྱུང་ཟེར་ན། མཁན་པོ་མཐོང་བས་དབྱིབས་དང་ཁ་དོག་
རྟགས་མཚན་ཆེ་ཆུང་ ཕྱོགས་ ཆ་ ལ་ སོགས་པའང་ངེས་པར་ཡོད་དགོས་ པས་ དེའི་ རང་བཞིན་
བརྟགས་དགོས་ཏེ། དེ་ལྟར་བརྟགས་པས་འཚོལ་ས་དང་འཚོལ་མཁན་དུ་སྣང་བའི་གཟུང་
འཛིན་ཡུལ་མེད་རྟེན་བྲལ་སྨྲ་བསམ་བརྗོད་མེད་ཁས་ལེན་ཐམས་ཅད་དང་བྲལ་བའི་ངང་དུ་ཧ་
ཕྱད་དེ་ལུས་ན་གཞི་མེད་རྩ་བྲལ་ཆོས་སྐུ་སྐྱེ་བ་མེད་པའི་དོན་ཁོང་དུ་ཆུད་པ་ནི། དབུ་མ་ཐལ་
འགྱུར་ལས། ང་ལ་ཁས་ལེན་མེད་པས་ན། ། ང་ནི་སྐྱོན་མེད་ཁོ་ན་ཡིན། ། ཞེས་པའི་ཐོག་ཏུ་
སླེབས་པ་ཡིན་ཏེ། དེང་སང་གྲུབ་མཐའ་འདི་ཉིད་འཛིན་པར་རློམ་པ་རྣམས་ལྟར་སྣང་ཡིད་
དཔྱོད་ཀྱི་བློས་བཞག་པ་ལྟ་བུ་མ་ཡིན་པར་རང་བཞིན་རྫོགས་པ་ཆེན་པོའི་ཆོས་ཉིད་ཀྱི་དོན་མཐོང་
བས་སླེབས་པ་ཡིན་ཞེས་བདག་ཉིད་སྨྲའོ། ། གཉིས་པ་གནས་ས་གནས་མཁན་ལ་བརྟགས་པ་ནི།
སེམས་འདི་ད་ལྟ་ཕྱི་རུ་ཤར་ན་ཕྱིའི་ཡུལ་ནང་དུ་ཤར་ན་ནང་གི་ལུས། དེ་དག་གི་ཕྱི་ནང་སྟོད་
སྨད་མགོ་མཇུག་ལ་སོགས་པར་གང་དུ་གནས་བརྟགས་པས་གནས་ས་མཐོང་ན་དེའི་དབྱིབས་
དང་ཁ་དོག་བྱེད་ལས་ལ་སོགས་པའི་རྟོག་དཔྱོད་དང་དྲི་བརྩད་ཀྱིས་རྫུན་ཕུག་ཇིབ་ཅིང་། ཕྱི་
ནང་གང་དུའང་མ་མཐོང་ནས་གནས་མཁན་གྱི་ཐོག་ཏུ་དཔྱད་པའི་ཚེ་ཀུན་གཞིའི་རྣམ་ཤེས་རང་
གསལ་ཙམ་བདེན་གྲུབ་དུ་ཤར་ནའང་སེམས་ཙམ་པ་རྣམ་རྫུན་པར་ཉེ་ལ། འདིར་སེམས་ལ་རྒྱུ་
མཚན་མེད་པས་ཆུ་ལ་ཡི་གེ་བྲིས་པའི་ཚེ་རང་ས་ན་རྗེས་མེད་དུ་ཞིག་པའམ་གྲུ་ཇིབ་པའི་ཚེ་ཆུ་ལ་
འཇུས་པ་ལྟར། གནས་ས་བཙལ་བའི་མོད་ལ་འཚོལ་མཁན་ རང་ ཞིག་པས་གནས་བྱེད་ཀྱི་
མཁན་པོ་ངོས་བཟུང་དང་བྲལ་བར་གཏན་ལ་ཕེབས་པ་ནི་ལོངས་སྐུ་འགག་པ་མེད་པའི་དོན་ཁོང་
དུ་ཆུད་པ་ཡིན་ནོ། ། ད་ལྟའི་སྐབས་ན་ཚེར་མས་བཏབ་པ་ལ་སོགས་སྒོ་གསུམ་གྱི་སྟེང་དུ་ཚོར་
བའི་ཉེར་ལེན་ལས་མྱོང་རེག་གི་མཚན་མ་གང་དང་གང་དུ་ཤར་བ་དེ་དང་དེར་ཡོད་པ་ལྟར་སྣང་
བ་ནི། འདུ་ བྱེད་ ཀྱི་ ཕུང་ པོས་ རྒྱུ་བྱས། འཕྲལ་ བྱུང་ གི་ རྣམ་ པར་ རྟོག་ པས་ རྐྱེན་ བྱས།
གཟུང་པའི་ཡུལ་ལ་འཛིན་པའི་སེམས་ཆགས་པས་བདག་པོའི་འབྲས་བུར་སྨིན་པ་སྟེ། གཟུང་
འཛིན་ཡུལ་སྟོངས་ཏེ་ཆོས་ཉིད་ཟད་སར་འཁྱོལ་བའི་ཚེ་གཤེད་མ་བརྒྱས་བསྐོར་ཡང་ཉམ་ང་བ་
དང་བག་ཚ་བ་མེད་པའི་གོ་དོན་ཡང་འདིས་ལྷོངས་པ་ཡིན་ནོ། ། གསུམ་པ་འགྲོ་ས་འགྲོ་མཁན་
ལ་བརྟགས་པ་ནི། ཕྱི་ནང་སྣོད་བཅུད་སྣང་སྟོང་ཡོད་མེད་ལ་སོགས་གང་གི་ཕྱོགས་སུ་ཡང་འགྲོ་
བའི་ཡུལ་བརྟགས་པས་འགྲོ་ས་མ་རྙེད་པས་འབྲས་བུ་ལ་རེ་དོགས་སུ་འཛིན་པའི་བློ་ལྡོག གལ་
ཏེ་རྙེད་ན་འགྲོ་མཁན་གྱི་བྱད་བཞིན་ལ་སོགས་པའི་མཚན་ཉིད་ཀྱང་ཤེས་དགོས་པས་བརྟགས་
པའི་ཚེ། དེ་ལྟར་མི་འདུག་པས་བྱས(བྱིས)པའི་ཆོས་ཀྱིས་སངས་མི་རྒྱ་བར་ཡིད་ཆེས། དེ་
- 266 -



རྣལ་དབབ་སོར་གཞུག་སོགས་ཀྱི་ཁྲིད་ཡིག་ཏིང་འཛིན་རི་བོ་བཞུགས།
ལྟར་འགྲོ་ས་མེད་པས་ཡུལ་སྣང་སེམས་ཀྱིས་བཟོས་པར་ཐག་ཆོད། འགྲོ་མཁན་མེད་པས་ཡུལ་
ཅན་རང་ བཞིན་མེད་པའི་ གདེང་རྙེད། དེའི་ཚེ་རིག་ སྟོང་འགྲོ་འོང་མེད་ པ་ སྤྲུལ་བའི་སྐུར་
གཏན་ལ་ཕེབས་ཤིང་འདི་ལྟར་བྱུང་གནས་འགྲོ་གསུམ་ཐུན་མོང་མ་ཡིན་པའི་ཁོངས་སུ་སེམས་ཀྱི་
ཁང་བུ་ཇིབ་པའི་མན་ངག་ཀྱང་ཚང་པས་ཁྱད་པར་འཕགས་པའི་མྱུར་ལམ་མ་ཡིན (ལམ་ཡིན)
ནོ། །དེ་ཡང་བྱུང་གནས་འགྲོ་གསུམ་བརྟགས་པ་ལན་གཉིས་སུ་བཤད་པ་ནི་སྔ་མས་སེམས་གཞི་
མེད་རྩ་བྲལ་དུ་གཏན་ལ་འབེབས་པ་དང༌། ཕྱི་མས་ནི་དེའི་དོན་ལ་མཉམ་པར་འཇོག་པའི་
གནས་ལུགས་དངོས་བསྟན་པ་ཡིན་ཏེ། ཀུན་མཁྱེན་ཀློང་ཆེན་གྱིས། སྔ་མ་ནི་ཡུལ་ལ་བརྟགས་
ནས་མ་གྲུབ་པར་གཏན་ལ་འབེབ་བྱེད་ལ། འདིར་ནི་ཡུལ་ཅན་ལ་བརྟགས་ནས་ངོ་བོའི་ཐོག་ཏུ་
འབེབས་པ་ཡིན་ནོ་གསུངས་སོ། །དེ་ལྟ་བུའི་སྒོ་ནས་སེམས་ཀྱི་གནས་ལུགས་གཏན་ལ་མ་ཕེབས་
པར་ངོ་སྤྲད་ཀྱང་མི་འཕྲོད་མ་རྟོགས་པའི་ལྟ་བ་ཁ་ཁྱེར་བྱེད་པའི་གང་ཟག་དྲེད་པོར་འགྲོ་ཕྱིར་
སེམས་འཚོལ་གྱི་སྐོར་འདི་རྣམས་ལ་ནན་ཏན་དུ་བྱ་བ་གནད་དུ་ཆེའོ། ། དེ་ལྟར་བཙལ་བས་མ་
རྙེད་པར་འགག་ལ་གཏད་ན་ད་མི་ཤེས་པར་འདུག་བསྐྱུར་ན་དགའ་ཟེར་ཞིང་མི་དགའ་བའི་རྣམ་
འགྱུར་འབྱུང་བ་རྣམས་ནི། འཆི་བ་དང་ལས་འབྲས་སོགས་རྒྱུད་ལ་མ་འབྱོར་བའི་སྐྱོན་དུ་
འདུག་པས། ད་དུང་ཐུན་མོང་གི་ལམ་ལ་སློབ་ཏུ་ཆུགས། སྐལ་ལྡན་ལས་ཅན་རྣམས་འགག་
ཇི་ལྟ་བུ་ལ་གཏད་ཀྱང་ཁོང་མི་ཁྲོ་བར་གདམ་ངག་ཐོབ་འདོད་དུང་དུང་ཡོད་པ་དག་ལ་ངོ་སྤྲོད་
རྣམས་རིམ་པར་བསྟན་པར་བྱའོ། །་
སྨྲས་པ། སྒོ་གསུམ་རྣལ་དུ་ཕབ་ན་བདེ་གསལ་དང་། ། མི་རྟོག་ཏིང་འཛིན་དུ་མ་ངང་
གིས་འཆར། ། མངོན་ཤེས་རྫུ་འཕྲུལ་སྣ་ཚོགས་འབྱུང་མོད་ཀྱང༌། །ལམ་རྟགས་ཙམ་ལས་དོན་
གྱི་ས་ཟིན་བྲལ། ། རྣམ་པར་གཡེང་བས་ཉེས་པ་མ་ལུས་བསྐྱེད། ། ཞི་བའི་ནགས་སུ་སེམས་
འཛིན་དོན་ལ་གཞོལ། །
ཞེས་པ་འདི་ནི་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། །
- 267 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
༄༅། །འོད་གསལ་རྫོགས་པ་ཆེན་པོ་ལས།
ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་
སངས་རྒྱས་ལག་བཅིང་བཞུགས་སོ། །
༄༅། །བླ་མ་དང་གུ་རུ་ཆོས་སྐུ་དོན་གྱི་ཐིག་ལེ་ཉག་གཅིག་དབྱེར་མ་མཆིས་པའི་ཞབས་ལ་
ཕྱག་འཚལ་ལོ། །འདིར་འོད་གསལ་རྫོགས་པ་ཆེན་པོའི་དངོས་གཞིའི་སྐོར་ལས། ཁྲེགས་ཆོད་
ཀྱི་ངོ་སྤྲོད་ཀྱི་ཁྲིད་ཀྱི་རིམ་པ་ལ་དབེན་ཞིང་ཡིད་དུ་འོང་བའི་གནས་ སུ་དུས་ཚེས་བཟང་པོ་ལ།
རྩ་གསུམ་ལྷ་ཚོགས་མཉེས་པའི་ཚོགས་མཆོད་རྒྱ་ཆེར་བཤམས། རྒྱས་པར་བྱེད་ན་ཞི་ཁྲོ་དམ་པ་
རིགས་བརྒྱའི་དབང་བཞི་ཡོངས་སུ་རྫོགས་པར་བསྐུར་ནས་ངོ་སྤྲོད། མིན་ཀྱང་གོང་དུ་དབང་
བསྐུར་བས་ཀྱང་འཐུས་ལ། སློབ་དཔོན་ཁྲི་ལ་འཁོད། སློབ་བུ་རྣམས་ཀྱང་འབོལ་སྟན་གྱི་སྟེང་
དུ་ལུས་གནད་བསྲིང་ཞིང་ཁྱད་པར་ཅན་གྱི་མཎྜལ་ཕུལ། སློབ་དཔོན་གྱིས་བླ་མའི་རྣལ་འབྱོར་
གྱི་དམིགས་རིམ་འབོག སློབ་བུ་རྣམས་ལ་ངའི་ཚིག་རིས་དང་མཐུན་པར་གདུང་ཤུགས་དྲག་
པོས་ གསོལ་ བ་ འདེབས་ པའི་ མོས་ པ་ མཛོད། ཅེས་ བརྡ་ སྤུད་ ལ་ སྙན་ པའི་ དབྱངས་ ཀྱིས།
བརྒྱུད་པའི་གསོལ་འདེབས་བཏོན་ལ་ཏིང་ངེ་འཛིན་གྱི་དབང་བཞི་ལེན་དུ་བཅུག་ནས་ཌཱ་མ་རུའི་
སྒྲ་དང་བཅས་པས་དབང་བཞིའི་དམིགས་པ་དྲག་ཏུ་གཏད་དེ། དོན་གྱི་ཡེ་ཤེས་པ་ཕབ་པའི་
མཐར། བླ་མའི་ཐུགས་དང་སློབ་མའི་སེམས་གཉིས་དབྱེར་མེད་དུ་བལྟས་ལ་མ་བཅོས་པར་
འཇོག་པ་ནི་བླ་མ་ཆོས་སྐུའི་རང་ཞལ་དྲི་མེད་མཐོང་བ་ཡིན་ནོ། ། འདི་ནི་ཉམས་རྟོགས་སྐྱེ་བ་ལ་
ཚན་ཁ་ཆེ་ཞིང་དགོངས་བརྒྱུད་ཀྱི་འཕོ་བ་ཐོབ་པའི་དགོས་པ་ཡོད་དོ། །
དེ་ནས་ངོ་སྤྲོད་པ་ལ་ཐུན་མོང་དང་ཐུན་མོང་མ་ཡིན་པ་གཉིས། དང་པོ་ལ་ཡང་བཞི་སྟེ།
རྩ་བ་ལས། རྣམ་རྟོག་སེམས་སུ་ངོ་སྤྲོད་པ། སེམས་སྟོང་པར་ངོ་སྤྲོད་པ། སྟོང་པ་སྣང་བར་
ངོ་སྤྲོད་པ། སྣང་སྟོང་གཉིས་མེད་དུ་ངོ་སྤྲོད་པ། ཞེས་གསུངས་པ་ལྟར། དང་པོ་རྣམ་རྟོག་
སེམས་སུ་ངོ་སྤྲོད་པ་ནི་བུམ་པ་ལ་སོགས་པ་ཞིག་བསྟན་ལ། འདི་ལ་བུམ་པའོ་ཞེས་བུམ་པའི་
ངོས་ན་ཚུགས་ཐུབ་ཏུ་ཡོད་པ་ལྟར་སྨྲ་ཡང་དོན་ལ་ཡོད་པ་མ་ཡིན་ཏེ། རང་གི་ སེམས་ ཀྱིས་
བཏགས་པ་མ་གཏོགས། བུམ་པའི་ཁ་ཞབས་ལྟོ་བ་སོགས་ལ་བུམ་པ་ཟེར་དགོས་དོན་མེད་པས་
བུམ་པ་རང་བཞིན་གྱིས་སྟོང་པར་འགྱུར་ལ། དེ་བཞིན་དུ་སྣ་ཚོགས་སུ་སྣང་བའི་དངོས་པོ་
— 268 -



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱས་ལག་བཅིང་བཞུགས།
ཐམས་ཅད་རྨི་ལམ་གྱི་སྣང་བ་ལྟར་རང་གི་སེམས་ཀྱི་རྣམ་པར་རྟོག་པའི་འཁྲུལ་བའི་ངོ་ཙམ་ལས།
ཕྱི་རོལ་ན་བདེན་པར་གྲུབ་པ་རྡུལ་ཙམ་ཡང་མེད་དེ། ཆུ་གཅིག་པུ་ལ་ཡང་། ལྷ་ལ་བདུད་རྩི།
མི་ལ་ཆུ། དུད་འགྲོ་ལ་བཏུང་བ། ཡི་དྭགས་ལ་རྣག་ཁྲག དམྱལ་བ་ལ་མེར་སྣང་བ། མི་
གཅིག་པུ་ལ་ཡང་རྣམ་རྟོག་ཐ་དད་པས་དགྲ་གཉེན་མང་པོར་སྣང་བའི་ཕྱིར། སེམས་ལ་ཇི་ལྟར་
ཤར་ཡང་དཔེར་ན་རྨི་ལམ་གཉིད་ལས་ཅུང་ཟད་ཀྱང་མ་གཡོས་པ་བཞིན། སེམས་ཉིད་ལས་
ཅུང་ཟད་མ་གཡོས་ཤིང་ཡུལ་དང་ཡུལ་ཅན་གཉིས་སུ་མེད་པས་རྣམ་རྟོག་སེམས་སུ་ཐག་ཆོད་པ་སྟེ།
མདོ་ལས། སེམས་རྣམ་པར་དག་པས་གཟུགས་རྣམ་པར་དག་པ། གཟུགས་རྣམ་པར་དག་
པས་སེམས་རྣམ་པར་དག་པ་སྟེ། རྣམ་པར་དག་པ་འདི་ལ་གཉིས་སུ་མེད། གཉིས་སུ་བྱར་
མེད། སོ་སོ་མ་ཡིན་ཐ་མི་དད་དོ། ། ཞེས་པ་ལ་སོགས་རྒྱ་ཆེར་གསུངས་སོ། ། གུར་ལས།
རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་སེམས་ཅན་མེད། །ཅེས་གསུངས།
དེས་ན་སྣང་སྲིད་འཁོར་འདས་ཀྱིས་བསྡུས་པའི་ཆོས་སྣ་ཚོགས་སུ་སྣང་ཡང་འདི་ཐམས་ཅད་རང་
གི་སེམས་ལས་བྱུང་། དེར་བཟུང་དེར་སྣང་དེར་བཏགས་པས་དངོས་པོ་གཅིག་སྣ་ཚོགས་སུ་
སྣང་ཡང་བདེ་སྡུག་སྐྱེ་འཆི་སོགས་ཉམས་སུ་མྱོང་སྟེ། དེ་ཐམས་ཅད་སེམས་ཀྱི་རང་སྣང་ཙམ་
ལས་ཕྱི་རོལ་ན་གྲུབ་པ་མེད་དོ། ། དགོངས་འདུས་ལས། ཆོས་ཐམས་ཅད་ནི་སེམས་ལ་གནས་
སོ། ། སེམས་ནི་ནམ་མཁའ་ལ་གནས་སོ། ། ནམ་མཁའ་ནི་ཅི་ལ་ཡང་མི་གནས་སོ། ། ཞེས་
དང་། ཕལ་བོ་ཆེ་ལས། སེམས་ནི་རི་མོ་མཁན་དང་འདྲ། ། སེམས་ཀྱིས་ཕུང་པོ་བྱས་པ་
སྟེ། །འཇིག་རྟེན་ཁམས་ནི་ཇི་སྙེད་པ། །དེ་དག་སེམས་ཀྱི་རི་མོ་ཡིན། །ཞེས་དང་། གསང་
བ་མཛོད་ཀྱི་རྒྱུད་ལས། སེམས་ཉིད་མ་གཏོགས་སངས་རྒྱས་དང་། ། སེམས་ལས་མ་གཏོགས་
ཆོས་གཞན་ཡང་། ། སངས་རྒྱས་ཀྱིས་ཀྱང་མ་གཟིགས་སོ། ། མི་གསུང་གསུང་བར་མི་འགྱུར་
ཏོ། །ཞེས་དང༌། རྒྱུད་ལས། ཡུལ་དང་དབང་པོའི་རང་བཞིན་ནི། ། སེམས་ལས་ཕྱི་རོལ་
འགྱུར་མེད་ཀྱང་། ། གཟུགས་སོགས་སོ་སོར་སྣང་བ་རྣམས། ། སེམས་ཉིད་ཁོ་ནས་སྣང་བ་
ཡིན། །ཞེས་དང་། དམྱལ་བ་སོགས་ངན་སོང་གསུམ་ཡང་ག་ཤེད་ཅིག་ན་ལོགས་སུ་གྲུབ་པ་
མེད་དེ། སྤྱོད་འཇུག་ལས། ལྕགས་སྲེག་ས་གཞི་སུ་ཡིས་བྱས། ། མེ་ཚོགས་འདི་དག་གང་
ལས་བྱུང་། །དེ་འདྲ་དེ་དག་ཐམས་ཅད་ཀྱང༌། །སྡིག་སེམས་ལགས་པར་ཐུབ་པས་གསུངས། །
ཞེས་དང་། ལྷར་སྣང་འདྲེར་སྣང་འཁོར་བར་སྣང༌། མྱང་འདས་སུ་སྣང་བ་གང་སྣང་ཅིར་
སྣང་བའི། དངོས་པོ་ཐམས་ཅད་རང་སེམས་རང་སྣང་རིག་པ་ཡིན་ཏེ། ཨོ་རྒྱན་རིན་པོ་ཆེའི་
ཞལ་ནས། སྣོད་ཀྱི་འཇིག་རྟེན་བེམ་པོར་སྣང་བ་སེམས། ། བཅུད་ཀྱི་སེམས་ཅན་རིགས་དྲུག་
སྣང་བ་སེམས། །མཐོ་རིས་ལྷ་མིའི་བདེ་བ་སྣང་བ་སེམས། ། ངན་སོང་གསུམ་གྱི་སྡུག་བསྔལ་
- 269 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྣང་བ་སེམས། །ངན་རྟོག་འཁོར་བའི་བག་ཆགས་སྣང་བ་སེམས། ། སྣང་བ་བཟང་རྟོག་ཞིང་
ཁམས་སྣང་བ་སེམས། །བདུད་དང་འདྲེ་ཡིས་བར་ཆད་སྣང་བ་སེམས། ། ལྷ་དང་དངོས་གྲུབ་
ལེགས་པར་སྣང་བ་སེམས། ། ཞེས་དང༌། སེམས་ལས་མ་གཏོགས་སྣང་བ་གང་ཡང་མེད། །
ཅེས་གསུངས་སོ། །དེ་ལྟར་མ་ཡིན་པ་ལ་ཡིན་པར་རང་གི་སེམས་ཀྱིས་བཏགས་ཤིང་བཟུང་བ་ལ།
སྣང་བ་སེམས་སུ་ངོ་སྤྲོད་པའམ་རྣམ་རྟོག་སེམས་སུ་ངོ་སྤྲོད་པ་ཞེས་བྱའོ། །
གཉིས་པ་སེམས་སྟོང་པར་ངོ་སྤྲོད་པ་ནི། དེ་ལྟར་བྱེད་མཁན་གྱི་སེམས་དེ་ཡང་སྐྱེ་བ་མེད་
པ་འགགས་པ་མེད་པའི་སྟོང་ཉིད་སྤྲོས་པ་ཐམས་ཅད་དང་བྲལ་བ། གཟུགས་དང་ཁ་དོག་བྱེད་
ལས་ཅི་ཡང་མེད་པའི་སྟོང་པ་ཉིད་ཡིན་ཏེ། བདེ་བ་ རབ་འབྱམས་ལས། རྩ་བ་མེད་པའི་
སེམས་ཉིད་ནི། །བཙལ་བས་མི་རྙེད་ངོས་བཟུང་མེད། །དེ་བཞིན་ཡེ་བཞིན་སྟོང་པའི་ངང༌། །
ཞེས་དང་། དཀོན་མཆོག་བརྩེགས་པ་ལས། སེམས་སངས་རྒྱས་ཀྱིས་མ་གཟིགས་མི་གཟིགས་
གཟིགས་པར་མི་འགྱུར་རོ། ། ཞེས་དང༌། ཡང་སངས་རྒྱས་ཀྱི་ཞལ་ནས་སེམས་ནི་ཁ་དོག་མེད།
དབྱིབས་མེད། གནས་པ་མེད། ནམ་མཁའ་ལྟ་བུའོ། ། ཞེས་པ་སེམས་སྟོང་པར་ངོ་འཕྲོད་
ངེས་སུ་བྱའོ། །
གསུམ་པ་སྟོང་པ་སྣང་བར་ངོ་སྤྲོད་པ་ནི། སེམས་ཀྱི་ངོ་བོ་སྟོང་པ་ཉིད་ལས་འགྱུར་བ་མེད་
ཀྱང་རང་རྩལ་མ་འགག་པའི་འཆར་སྒོ་ཅིར་ཡང་འཆར་བའི་ཕྱིར། ཨོ་རྒྱན་རིན་པོ་ཆེའི་ཞལ་
ནས། སེམས་ཉིད་མ་འགག་སྣང་བ་གང་ཡང་འཆར། ། ཤར་ཡང་མཚོ་ཡི་ཆུ་དང་ཆུ་རླབས་
བཞིན། །གཉིས་སུ་མེད་དེ་སེམས་ཀྱི་ངང་དུ་གཅིག ། ཅེས་དང་། རྒྱུད་ལས། སྟོང་པའི་
རང་བཞིན་ཅིར་ཡང་སྣང་། །སྣང་བའི་མཚན་ཉིད་སྐྱེ་བ་མེད། །ཅེས་གསུངས་པ་ལྟར་རོ། །
བཞི་བ་སྣང་སྟོང་གཉིས་སུ་མེད་པར་ངོ་སྤྲོད་པ་ནི། དེ་ལྟར་སྣང་ཡང་རྒྱུ་རྐྱེན་གཞན་མེད་
དེ། སྟོང་པའི་རང་རྩལ་ཆུ་ནང་གི་ཟླ་གཟུགས་བཞིན་དུ་སྣང་སྟོང་གཉིས་སུ་མེད་པར་སོ་སོ་རང་
རིག་གི་ངོ་བོར་གནས་ཏེ། ཤེས་རབ་སྙིང་པོ་ལས། གཟུགས་སྟོང་པའོ། ། སྟོང་པ་ཉིད་
གཟུགས་སོ། ། གཟུགས་ལས་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་གཟུགས་
གཞན་མ་ཡིན་ནོ། ། ཞེས་དང༌། ཉི་ཟླ་ཁ་སྦྱོར་ལས། དམིགས་པའི་སྣང་བའི་ཡུལ་རྣམས་
ལ། །རང་བཞིན་མེད་པར་སུས་རྟོགས་པ། ། འདི་ལ་སྣང་སྟོང་གཉིས་སུ་མེད། ། ཅེས་
གསུངས་སོ། ། ཁྱད་པར་དུ་ཀུན་བཟང་སྙིང་ཐིག་ལས་གསུངས་པ་ལྟར། ཕྱི་སྣང་བ་ལ་བརྟག་
ཅིང་ངོ་སྤྱད་པ་ནི། མེ་ལོང་གཡའ་བྲལ་བ་བསྟན་ཏེ༔ དེའི་ནང་དུ་ཤར་བའི་གཟུགས་གཉིས་
གཅིག་གམ་ཐ་དད་འདྲི༔ རྣམ་པ་སྣང་ཡང་རང་བཞིན་མ་གྲུབ་ལྟར༔ གཟུགས་སྒྲ་དྲི་
སོགས་ཡེ་ནས་ཡོད་མ་མྱོང༔ སྣང་སྟོང་འདྲ་ཡང་དོན་ལ་རྩ་བྲལ་བས༔ སྣང་སྟོང་གཉིས་སུ་
— 27O



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱུས་ལག་བཅིང་བཞུགས།
མེད་པར་ངོ་སྤྲོད་དོ༔ ཞེས་གསུངས་པ་ལྟར་བྱའོ། ། དེ་ལྟ་བུའི་ངོ་སྤྲོད་ཐུན་མོང་བ་རྣམས་ནི་
དད་པ་དང་ལྡན་པས་སྙིང་ཐིག་གི་གདུལ་བྱ་ཡིན་ཡང༌། རྣམ་པར་ཤེས་པ་ལྐོག་ཏུ་གྱུར་པའི་
རིགས་ཅན་རྣམས་ལ་ནི་ངོ་སྤྲོད་སྤྲོས་པ་ལས། ཨེ་མ་ཧོ༔ སྣང་བ་སེམས་སུ་ངོ་སྤྲད་པས་
སེམས་ལ་བྱན་ཚུད། སེམས་ཉིད་སྟོང་པར་ངོ་སྤྲད་པས་སྟོང་པ་བདེ་བས་རྒྱས་གདབ། སྟོང་
པ་རིག་པར་ངོ་སྤྲད་པས་རིག་པ་ཉིད་དབྱིངས་དང་གཉིས་སུ་མེད་པ་དེ་ཁོ་ན་ཆོས་སྐུའོ། ། ཞེས་
པ་ལྟར། སྣང་བ་སེམས་ཀྱིས་བཟོས་པར་ངོ་སྤྲད་པས། བདེན་འཛིན་རང་རྒྱུད་པ་ལྡོག དེ་
ལྟར་བཟོ་བྱེད་ཀྱི་སེམས་སྟོང་པར་ངོ་སྤྲད་པས་ཕྱི་ཡུལ་དོན་དུ་ཞེན་པ་སྤོང་། སྟོང་པ་རིག་པར་
ངོ་སྤྲད་པས་ཆོས་ཉིད་ཆད་ལྟར་མི་གོལ་བའི་གནད་ཙམ་ལ་ཁ་དྲངས་ཏེ་ཁྲིད་པའོ། ། དེ་ནི་
རྫོགས་ཆེན་གྱི་ དགོངས་ པའི་ ཕྱོགས་ལ་ཉེ་བ་མ་ཡིན་པར་ད་གདོད་ གོ་ སྟེ། རང༌ཤར་ལས།
སྣང་བ་སེམས་ཀྱི་རྣལ་འབྱོར་ནི། ། ཐམས་ཅད་ང་ཡི་སེམས་ལས་བྱུང་། ། སེམས་ཉིད་རྟོགས་
ན་ཅི་བྱར་ཡོད། ། དེ་སྐད་ཀུན་ཏུ་བརྗོད་བྱེད་པ། ། ང་ཡིས་གྲོལ་བར་མ་བཤད་དོ། ། ཞེས་
གསུངས་པ་སྟེ། གཞན་དུ་སེམས་དོན་དམ་དུ་མེད། ཀུན་རྫོབ་དུ་ཡོད་པར་བཏགས་ནས་ལྟ་
སྒོམ་དམིགས་གཏད་ཅན་ལམ་དུ་བྱེད་ཅིང་དེ་བཞིན་དུ་ཟུང་འཇུག་གི་ཆོས་སྐད་ཀྱང་ཡོད་པ་
གཉིས་གཅིག་ལ་གཅིག་འབྲེལ་གྱི་ཟུང་འཇུག་འཆོས་པ་དང༌། འདིར་རྫོགས་པ་ཆེན་པོ་གདོད་
ནས་རིག་སྟོང་མཉམ་རྫོགས་ཆེན་པོར་སླར་ཟུང་དུ་འཇུག་རྒྱུ་མེད་པ་ཐ་དད་རིས་མེད་ཆེན་པོའི་
ཁྱད་འདུག་པའི་ཕྱིར་རོ། ། དེའི་ཕྱིར། ཀུན་མཁྱེན་གྱིས། སྣང་བ་སེམས་སུ་ངོ་སྤྲོད་པ་དང་། །
སེམས་ཉིད་སྟོང་པར་ངོ་སྤྲོད་པ་མན་ངག་སྙིང་ཐིག་གི་དགོངས་པ་མ་ཡིན་པར་ཤེས་པར་བྱའོ། །
མན་ངག་འགའ་ཞིག་ཏུ། དེ་ལྟར་བྱུང་སྲིད་ནའང་འོག་མ་དྲང་པ་ཙམ་ལས་ངེས་དོན་མ་ཡིན་
པར་ཐག་བཅད་དོ། ། ཞེས་གསུངས་ལ། དེ་ལྟར་སྣང་བ་སེམས་མ་ཡིན་པའི་མངོན་སུམ་ཚད་
མ་ནི། གཉིད་དང་བརྒྱལ་བ་དང་། སྙོམས་འཇུག་རྣམ་གཉིས་དང་། རྟག་ཏུ་འདུ་ཤེས་
མེད་པ་སྟེ་སེམས་མེད་པའི་གནས་སྐབས་ལྔར་དབུས་མཐའ་ལས་བཤད་པའི་དུས་ན་སྣང་བ་གང་
དུའང་མ་སོང་ཞིང་། མདང་གི་རྨི་ལམ་ན་ནོར་བུ་རྙེད་པའམ་དགའ་མགུར་སྤྱད་པ་ལ་དགའ་བ་
དང་བདེན་པར་འཛིན་པ་དེ། སད་དུས་ཅི་ཡང་མེད་པས་དྲན་བསམ་དང༌། སྣང་བ་དཀར་
དམར་གློ་བུར་བའི་རྐྱེན་ལས་བྱུང་བ་ངེས་པའི་ཕྱིར་རོ། །དེང་སང་རྫོགས་པ་ཆེན་པོའི་བསྟན་པ་
ཉམས་དམས་པས་ངོ་སྤྲོད་འདི་ཁོ་ནར་ཡིད་བརྟན་འཆའ་བ་མང་བའི་ཕྱིར། འདིར་རྫོགས་པ་
ཆེན་པོའི་ལམ་ཐད་དྲང་དུ་བསྟན་པ་ལ། རང་ཤར་ལས། སེངྒེས་ངར་སྐད་བཏོན་པས་གཅན་
གཟན་ཐམས་ཅད་བརྒྱལ་ཞིང་སྐྲག །རྫོགས་ཆེན་རང་སྐད་སྨྲས་པས་ཐེག་དམན་ཐམས་ཅད་
བརྒྱལ། ། ཞེས་པ་ལྟར། རྒྱུ་འབྲས་ངེས་དོན་དུ་སེམས་པའི་སྐལ་མེད་དང༌། ཡིད་དཔྱོད་ལ་
- 271 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྫོགས་ཆེན་རེ་བའི་གང་ཟག་རྣམས་འཁུ་ཞིང་གཤུང་བར་སྲིད་ནའང་། ཀུན་མཁྱེན་གྱིས་སྣང་
བ་སེམས་སུ་འདོད་པ་འདི་ལོག་རྟོག་གི་མུན་པ་ཆེན་པོ་ཡིན་པས་བསལ་དགོས་སོ། ། ཞེས་
གདམས་པའི་ཕྱིར་སྤྲོས་ཏེ་བཤད་ནས་ལམ་ལ་བྱི་དོར་བྱས་པ་ཉིད་དོ། ། །
་ གཉིས་པ་ཐུན་མོང་མ་ཡིན་པའི་ངོ་སྤྲོད་ལ་ཡང་། རྩ་བ་ལས། གཉིས་མེད་རང་གྲོལ་དུ་
ངོ་སྤྲོད་པ། དུག་ལྔ་རང༌ གྲོལ་དུ་ངོ་སྤྲོད་པ། ཚོགས་དྲུག་རང་གྲོལ་དུ་ངོ་སྤྲོད་པ། ཞེས་
གསུངས་པ་བཞིན་སྟོན་པ་ལ། ངེས་ཚིག་གི་སྒོ་ནས་རྡོ་རྗེ་སྙིང་པོ་བླ་ན་མེད་པའི་ཐེག་པ་འདི་
འབྲས་བུ་ལམ་དུ་བྱེད་པ་སངས་རྒྱས་པའི་ལམ་ཐམས་ཅད་ཀྱི་དངོས་གཞི་ཡིན་པའི་རྒྱུ་མཚན་ནི།
གཞི་ཡིན་ལ་དངོས་མ་ཡིན་པ་ལྷ་ཁང་མཐོང་ཡང་རྟེན་གསུམ་མ་མཐོང་བ་ལྟ་བུ་ཟབ་གསལ་དང༌།
སྣང་སྟོང་ལ་སོགས་པ་གཅིག་ལ་གཅིག་འབྲེལ་གྱི་ཚིག་ཙམ་ལ་ལྟ་སྒོམ་ཡིན་པར་ཡིད་བརྟན་འཆའ་
བའང་མ་ཡིན། དངོས་ཡིན་ལ་གཞི་མ་ཡིན་པ་རྟེན་གསུམ་མཐོང་ཡང་། མཚན་ཉིད་གཏན་
ལ་མ་ཕེབས་པ་མུ་བཞི་འམ་མཐའ་བརྒྱད་སྤྲོས་བྲལ་རྟོག་དཔྱོད་ཀྱིས་གོ་ཡང་མྱོང་ཐོག་ཏུ་མ་ཆགས་
པའི་པྲ་ཡས་པ་ཡང་མ་ཡིན་དངོས་དང་གཞི་གཉིས་ཀ་མ་ཡིན་པ་འཕྲུལ་སྣང་དང་ཤཱཀྱ་མུ་ནེ་གང་
ཡང་མ་མཐོང་བ་ལྟ་བུ་ཆོས་ཐམས་ཅད་རང་བཞིན་མེད་དོ། ། ཞེས་ཡིད་དཔྱོད་ཙམ་གྱི་ལམ་དུ་
བྱེད་པ་ལས། རང་བཞིན་མེད་པའི་ངོ་བོ་བཅར་ཕོག་ཏུ་ངོ་མ་འཕྲོད་པས་འཆི་ཁར་ཐ་མལ་དུ་
ལུས་པའི་གྲུབ་པའི་མཐའ་མ་ཡིན་པར་འདིར་རང་བཞིན་རྫོགས་པ་ཆེན་པོའི་ལྟ་བ་དངོས་དང་
གཞི་གཉིས་ཀ་ཡིན་པའི་ངོ་བོ་རྟེན་དང་བརྟེན་པའི་གནས་ཚུལ་ཇི་བཞིན་པ་གཏན་ལ་ཕེབས་པ་
དང་འདྲ་བ་ལྟ་སྒོམ་ཡིན་སྙམ་ལ་རག་མ་ལས་པར་རང་གྲོལ་མངོན་སུམ་པར་སྟོན་པའོ། ། དེ་
ཡང་སྤྱིར་ངོ་སྤྲོད་བྱས་པའི་དགོས་དོན་རང་ཅི་ཡིན་སྙམ་ན་རང་སེམས་སངས་རྒྱས་སུ་ངོ་སྤྲོད་ཅེས་
ཟེར། དེ་ཡིན་ནས་ངོ་སྤྲོད་དམ་མིན་ནས་ངོ་སྤྲོད། རང་སེམས་སངས་རྒྱས་ཡིན་ན་ངོ་སྤྲོད་ཅི་
དགོས། མིན་ན་ངོ་སྤྱད་ཀྱང་ཅི་ཕན་སྙམ་ན། དེ་ཡང་ཡིན་པ་ཡེ་ནས་སངས་རྒྱས་ཡིན་ཏེ།
མདོ་ལས། སེམས་རྟོགས་ན་སངས་རྒྱས་ཡིན་པས། སངས་རྒྱས་གཞན་ནས་མི་བཙལ་བའི་
འདུ་ཤེས་རབ་ཏུ་བསྒོམ་པར་བྱའོ། ། ཞེས་དང༌། སེམས་ཅན་རྣམས་ནི་སངས་རྒྱས་ཉིད། །
འོན་ཀྱང་གློ་བུར་དྲི་མས་བསྒྲིབས། །དེ་ཉིད་བསལ་ན་སངས་རྒྱས་ཉིད། ། ཅེས་གསུངས་པ་
བཞིན་ངོ་བོ་སངས་རྒྱས་ཡིན་ཡང་། གནས་སྐབས་མ་རིག་པའི་དྲི་མས་བསྒྲིབས་ནས་ཡོད་པས།
དེའི་སྒྲིབ་གཡོགས་མཐའ་དག་དང་བྲལ་བའི་ཕྱིར་དུ། འདིར་ཟབ་མོའི་ལམ་གྱི་ཡིན་ལུགས་ཇི་
བཞིན་དུ་ངོ་སྤྲོད་པ་ཡིན་ནོ། ། དེ་ཡང་སྔར་ཁྱེད་རང་རྣམས་ཀྱིས་བྱུང་གནས་འགྲོ་གསུམ་གྱི་སྒོ་
ནས་སེམས་བཙལ་བའི་ཚེ་ངོ་བོ་ངོས་བཟུང་དབྱིབས་དང་ཁ་དོག་སོགས་གང་ཡང་མ་རྙེད་པ་དེ་
རྙེད་པའི་མཆོག་ཡིན་ཏེ། མ་ཅིག་གི་ཞལ་ནས། བལྟས་པས་རང་གི་སེམས་མི་མཐོང་། ། མ་
272



E༡ c
ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱས་ལག་བཅིང་བཞུགས།
མཐོང་བ་དེ་ཆོས་མཐོང་ཡིན། ། ཞེས་གསུངས། མདོ་ལས། བདེར་གཤེགས་སྙིང་པོས་འགྲོ་
ཀུན་ཡོངས་ལ་ཁྱབ། ། འགྲོ་བ་འདི་དག་མ་ལུས་སངས་རྒྱས་རྒྱུ། ། ཞེས་དང་། རྒྱུད་ལས།
འཇིག་རྟེན་ཁམས་ནི་གང་དུ་ཡང་། ། སངས་རྒྱས་གཞན་ནས་རྙེད་མི་འགྱུར། ། སེམས་འདི་
རྫོགས་པའི་སངས་རྒྱས་ཉིད། །སངས་རྒྱས་གཞན་ནས་བཙལ་དུ་མེད། །ཅེས་གསུངས། ད་
ནི་རིག་པ་ཉིད་སྐུ་གསུམ་དུ་ངོ་སྤྲོད་པ་ནི། ཨ་ཏི་ཟབ་དོན་ལས། དེ་ལ་གཡོ་ཟོལ་མེད་པའི་
ངེས་ཤེས་འདྲོངས་ན་ངོ་སྤྲད་པར་བྱ་སྟེ༔ རང་གི་སེམས་ཉིད་ནི་དང་པོ་རྒྱུ་རྐྱེན་གྱིས་མ་བསྐྱེད་
པས་འདི་ནས་བྱུང་ཞེས་སྨྲ་བའི་ཡུལ་མེད་ལ༔ དེ་ལྟར་བཙལ་ཡང་མ་རྙེད་པ་མ་ཡིན་ཏེ༔
ཡེ་ནས་རྩ་བྲལ་ངོ་བོ་སྟོང་པ་ཡིན་པས་བྱུང་བའི་ཡུལ་སྨྱུར་མེད་པའོ༔ བར་དུ་གནས་པའི་ས་
མེད་དེ་འདིར་འདུག་གི་གནས་ས་དང་རྟེན་ཡུལ་མེད་པས་ངོ་བོ་སྟོང་པ་ཉིད་ཀྱི་རང་བཞིན་ནོ༔
གལ་ ཏེ་ གནས་ པའི་ ཡུལ་ ཡོད་ན་ གཟུགས་དང་དབྱིབས་ དང་ ཁ་ དོག་ ཀྱང་ ཡོད་ དགོས་ ལ༔
དཔེར་ན་ནམ་མཁའི་རང་བཞིན་གང་དུའང་མི་གནས་པ་ལྟ་བུའོ༔ མཐའ་མར་འདིར་སོང་
དང་འདིར་མ་སོང་གི་ཡུལ་དང་རྗེས་གང་ཡང་མེད་དེ༔ རང་བཞིན་སྟོང་པ་ཉིད་ལ་ཕྱི་མའི་
མཐའ་དང་བྲལ་བའོ༔ དཔེར་ན་ནམ་མཁའི་སྤྲིན་དྭངས་པ་ལྟ་བུའམ་ཆུ་བོའི་རླབས་ཞི་བ་ལྟ་
བུའོ༔ དེ་ལྟར་རྟོགས་པས་འཁྲུལ་བའི་མཚང་ཞིག༔ སེམས་ཀྱི་ གནས་ལུགས་རྟོགས
རིག་པའི་ངོ་བོ་ཤེས༔ ཡིན་ལུགས་ཀྱི་ཕུ་ཐག་གྲོལ༔ ཡིད་ཆེས་ནང་ནས་རྙེད་པ་ཡིན་ནོ༔
དེ་ཡང་སེམས་ཀྱི་ངོ་བོ་ལ་ཅེར་གྱིས་བལྟས་པས་ལྟ་མཁན་དང་བལྟ་བྱ་ལྟ་བྱེད་སོགས་སོ་སོར་མེད་
དོ༔ ལྟ་མཁན་དང་འཚོལ་བ་པོ་ཡང་སེམས༔ བལྟ་བྱ་དང་བལྟ་རྒྱུ་ཡང་སེམས༔ དེ་
བས་ན་ངོ་བོ་གཅིག་ལ་སོ་སོར་དབྱེ་ཡང་སོ་སོར་མེད་དེ་གཅིག་པ་ཉིད་དོ༔ དེ་ལྟར་རང་ལ་
ཡིད་ཆེས་མ་རྙེད་ཀྱི་བར་དུ་བརྟག་དཔྱད་བྱ་སྟེ༔ ཐེ་ཚོམ་མེད་པའི་ངེས་ཤེས་དང་སྒྲོ་འདོགས་
ཆོད་པར་བྱའོ༔ དེ་ཡང་སེམས་ཀྱི་བྱུང་གནས་འགྲོ་གསུམ་ངོ་བོ་ངོས་བཟུང་དབྱིབས་ཁ་དོག་
སོགས་གང་དུ་ཡང་མ་གྲུབ་པའི་སྟོང་པ་ཉིད་རྟོགས་པ་ནི་བུད་དྷརྨ་ཀཱ་ཡའི་ཞལ་མཐོང་བའོ༔
གནས་ལུགས་ཀྱི་ཕུ་ཐག་ཆོད་པའོ༔ ཡིན་ལུགས་ཀྱི་མཚང་རིག་པའོ༔ འོ་ན་སྟོང་པ་ཅི་མེད་
ཅང་མེད་ཅིག་ཡིན་ནམ་སྙམ་ན༔ དེ་ལྟར་མ་ཡིན་ཏེ་སྟོང་བོད་པའི་ཚེ་ཡང་གསལ་ཡེར་རེ་རྗེན་
ནེ་ཧྲིག་གེ་གསལ་བ་ཞིག་འདུག་པ་ལ༔ ད་ནི་སངས་རྒྱས་ལོངས་སྤྱོད་རྫོགས་པའི་སྐུའི་ཞལ་
མཇལ་བའོ༔ སེམས་ཀྱི་ངོ་བོ་མཐོང་བའོ༔ ཡིན་ལུགས་ཀྱི་གནད་རིག་པའོ༔ གནས་
ལུགས་ཀྱི་རང་ངོ་ཤེས་པའོ༔ དེ་ལྟར་གསལ་བཞིན་དུ་སྟོང༔ སྟོང་པའི་ངོ་བོ་གསལ་བ་རང་
བཞིན་དབྱེར་མེད་པ༔ དེའི་ངང་ལས་ཚོགས་དྲུག་གི་སྣང་བ་སྣ་ཚོགས་སུ་འཆར་ཞིང་ཤར་
བའི་དུས་ན་ཡང་ངོ་བོ་ཉིད་ལས་ཅུང་ཟད་ཀྱང་གཡོ་བ་མེད་པར་རྟོགས་པ་ནི་བུདྷ་སྤྲུལ་བའི་སྐུའི་
- 273 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཞལ་མཇལ་བའོ༔ འཁྲུལ་བའི་རང་བཞིན་ཤེས་པའི་ཟུང་འཇུག་ཆེན་པོའི་དགོངས་པ་མངོན་
དུ་ གྱུར་ པའོ༔ དེའི་དང་པོ་ནི་ངོ་བོ་ཞེས་བྱའོ༔ གཉིས་ པ་ ནི་ རང་བཞིན་ཞེས་བྱའོ༔
གསུམ་པ་ནི་ཐུགས་རྗེ་ཞེས་བྱའོ༔ སེམས་ནི་འཁྲུལ་རྟོག་ཡིན་ཀྱང་འཁྲུལ་བའི་རང་བཞིན་རིག་
པ་ནི་རིག་པ་ཡིན་པས་དེ་གཉིས་གཏན་ནས་མི་གཅིག་པ་ནི་མ་ཡིན་ནོ༔ དཔེར་ན་མི་གཅིག་གི་
ཆ་ལུགས་ ཅིར་ བསྒྱུར་ ཡང་ ངོ་བོ་གཅིག་ཡིན་ པ་ལྟ་བུ་དང༔ གསེར་ཟངས་ལ་སོགས་པའི་
དངོས་པོ་གཅིག་ལ་བཟོའི་ཁྱད་པར་ཅི་བྱས་ཀྱང་དངོས་པོའི་རང་བཞིན་ལ་འཕོ་འགྱུར་མེད་པ་
ལྟར་ སེམས་ དང་ རིག་ པ་ གཉིས་ ཀྱང་ དེ་ ལྟར་ ཤེས་ པར་ བྱའོ༔ བཅོམ་ ལྡན་ འདས་ ཀྱིས༔
སེམས་ལ་སེམས་མ་མཆིས་ཏེ༔ སེམས་ཀྱི་རང་བཞིན་ནི་འོད་གསལ་བའོ༔ ཞེས་གསུངས་
ཏེ༔ འཁྲུལ་རྟོག་གི་རང་བཞིན་འཁྲུལ་བར་མ་གྲུབ་པའི་ཁ་དོག་དང་དབྱིབས་སུ་མེད་ལ
མེད་པ་ཧ་ཆད་ཀྱིས་སྟོང་པ་ཅིག་ཀྱང་མ་ཡིན་པས་རིག་པའི་ངོ་བོ་འོད་གསལ་བར་འདུག་པ་དེའོ
དཔེར་ན་མེ་ལོང་གཡའ་མེད་པ་ནག་ལྷིང་གི་འདུག་པ་སེམས་ཀྱི་རང་བཞིན་སྟོང་པ་ལྟ་བུ་སྟེ༔
དང་ པོའི་ དཔེའོ༔ ཆོས་སྐུ་ཡང་དེ་ལྟ་བུའོ༔ དེའི་ངང་ལས་ རང་ བཞིན་ སྒྲིབ་གཡོགས་
ཐམས་ཅད་དང་བྲལ་བ་གསལ་སེང་ངེ་འདུག་པ་ནི་རང་བཞིན་གྱི་དཔེའོ༔ ལོངས་སྤྱོད་རྫོགས་
པའི་སྐུ་ཡང་འདི་ལྟ་བུའོ༔ དེ་ལ་འགྲོ་བའི་གཟུགས་བརྙན་ལྟ་བུ་དང་བུདྡྷའི་སྐུ་དང་མ་དག་
པའི་གྱོ་མོ་དང་རྡོ་ལེབ་སོགས་གང་ཡང་འཆར་བ་དང་རང་རིག་གི་གདངས་ལས་གང་ཡང་མ་
འགག་པར་འཆར་ཏེ་ཐུགས་རྗེའི་དཔེའོ༔ སྤྲུལ་བའི་སྐུ་དང་ཡང་མཚུངས་སོ༔ གཟུགས་
བརྙན་ཅིར་ ཤར་བ་ཐམས་ཅད་ཀྱང་མེ་ལོང་གི་ངོ་བོར་གཅིག་ལ་དེ་ཉིད་ལས་གཡོ་བ་མེད་པར་
ཤར་ཞིང་མེ་ལོང་ལ་གཟུགས་བརྙན་གང་གིས་ཀྱང་གོས་པ་དང་རེག་པ་མེད་པ་ལྟར་རང་སྣང་གི་
རོལ་བ་དེ་ཡང་སྟོང་པ་དང་སྣང་བ་དབྱེར་མི་ཕྱེད་པར་མཚོན་པའོ༔ དེ་བཞིན་དུ་འཁོར་བར་
འཁྱམས་མཁན་དང་འཁོར་བ་གང་དུ་འདུག་མྱ་ངན་ལས་འདས་པ་དང་དེ་ཐོབ་བྱར་བྱེད་པ་གང་
དུ་འདུག༔ སྣང་བ་དང་སྟོང་པ༔ བདེ་བ་དང་སྟོང་པ༔ བདེ་བ་དང་སྡུག་བསྔལ༔
རིག་པ་དང་མ་རིག་པ༔ དགག་པ་དང་སྒྲུབ་ པ་ སོགས་ གཉིས་ཆོས་ ཐམས་ ཅད་བརྡར་ ཤ་
བཅད་པར་བྱ༔ ས་མ་ཡ༔ རྒྱ་རྒྱ་རྒྱ༔་༔ ཞེས་གསུངས་པ་ལྟར། རང་སེམས་ཀྱི་ངོ་
བོ་སྟོང་པ་ནི་ཆོས་སྐུ། རང་བཞིན་གསལ་བ་ལོངས་སྐུ། ཐུགས་རྗེའམ་སྣ་ཚོགས་ཀྱི་འཆར་
གཞི་མ་འགག་པ་སྤྲུལ་སྐུ། དེ་གསུམ་སོ་སོར་དབྱེ་ཡང་དོན་ལ་ངོ་བོ་གཅིག་པ་ངོ་བོ་ཉིད་ཀྱི་སྐུ་
ཡིན་ཏེ། ཐུགས་ཐིག་ལས། སྐྱེ་མེད་སྟོང་ཆའི་ངོ་བོ་ཆོས་ཀྱི་སྐུ༔ རང་གདངས་འགག་མེད་
འཆར་བ་ལོངས་སྤྱོད་རྫོགས༔ གཉིས་སུ་མེད་པའི་རྩལ་ལས་སྤྲུལ་བའི་སྐུ༔ དེ་ལྟར་རྣམ་པ་
གསུམ་དུ་ཐ་དད་ཀྱང༔ ངོ་བོ་གཅིག་འདུས་ངོ་བོ་ཉིད་ཀྱི་སྐུ༔ སྐུ་བཞི་ལྷུན་གྱིས་གྲུབ་པའི་
— 274 -



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱུས་ལག་བ ཅིང་བཞུགས།
བདག་ཉིད་དོ༔ ཞེས་དང༌། ཀུན་བྱེད་རྒྱལ་པོ་ལས། ཀྱི། སེམས་དཔའ་ཆེན་པོ་ཉོན་
ཅིག ཀུན་བྱེད་བྱང་ཆུབ་ང་ཡི་རང་བཞིན་ལས། ། མ་བཙལ་རང་བཞིན་ལྷུན་གྱིས་གྲུབ་པ་
ནི། །རྒྱལ་བ་ཀུན་གྱི་སྙིང་པོ་སྐུ་གསུམ་སྟེ། །ང་ཡི་ངོ་བོ་མ་བཅོས་ཆོས་སྐུར་གྲུབ། ། ང་ཡི་རང་
བཞིན་མ་བཅོས་ལོངས་སྤྱོད་རྫོགས། ། ང་ཡི་ཐུགས་རྗེ་མངོན་ཕྱུང་སྤྲུལ་སྐུ་གསུམ། ། བཙལ་
ནས་གྲུབ་པའི་འབྲས་བུ་བསྟན་པ་མིན། ། མ་བཙལ་ཡེ་ནས་ལྷུན་གྱིས་གྲུབ་པ་ཡིན། །ཞེས་
གསུངས་སོ། ། །
ད་ནི་ཤིན་ཏུ་གསང་བ་དམུས་ལོང་མིག་ཕྱེད་པ་ལྟར་མངོན་སུམ་བཅར་ཕོག་ཏུ་ངོ་སྤྲད་པ་ནི།
སློབ་མ་རྣམས་མི་འགྱུར་རྡོ་རྗེའི་འདུག་སྟངས་བྱེད་དུ་བཅུག་ལ། ཀྱི། ཁྱོད་ཀྱི་ད་ལྟའི་རིག་པ་
འདི་ལ་བཅས་བཅོས་དང་སྤྲོ་བསྡུ་མ་བྱེད་པར་ཐད་ཀར་ཞོག་དང༌། དེ་ལ་ཡོད་མེད་དང་ཕྱོགས་
ཆ་མ་གྲུབ། སྣང་སྟོང་གི་སྤུ་རིས་མི་བྱེད། རྟག་ཆད་ཀྱི་མཚན་མ་མ་གྲུབ་པ་འདི་གའི་ངང་ལ་
ལྟ་སྒོམ་གྱིས་རྩོལ་བས་འབད་མི་དགོས་ཤིང་བསྡམས་པ་བཀྲོལ་བ་ལྟ་བུ་མ་ཡིན་པའི་ཡེ་གྲོལ་ཆེན་
པོ་བློས་མ་བཅོས་པའི་རང་གསལ་རྣམ་རྟོག་གིས་མ་བཟོས་པའི་ཡེ་ཤེས། ལྟ་སྒོམ་གྱིས་མ་བསླད་
པའི་ཆོས་ཉིད་འཇོག་ཏུ་མེད་པའི་མཉམ་བཞག རྩིས་གདབ་མེད་པའི་རྗེས་ཐོབ། གསལ་བ་
ལ་ངོ་བོ་མེད་པ། ཡངས་པ་ལ་ཕྱལ་བར་མ་ཤོར། ཡེ་བབས་རང་གནས་ཀྱི་དགོངས་པ་འདི་ལྟ་
བུ་སེམས་ཅན་ཐམས་ཅད་དང་སྐད་ཅིག་ཀྱང་འབྲལ་མ་མྱོང་བར་ཡོད་ཀྱང་། དེ་ངོ་མ་ཤེས་པ་
ས་ཆུ་ རང་གྲོལ་དུ་ཡོད་པ་འཁྱགས་པས་བསྡམས་པ་ལྟར་ནང་འཛིན་པའི་སེམས་ཀྱིས་རྒྱུ་བྱས།
ཕྱི་གཟུང་བའི་ཡུལ་གྱིས་རྐྱེན་བྱས། འཁོར་བ་མཐའ་མེད་དུ་འཁྱམས་པ་ཡིན་ཏེ། ད་ནི་བླ་
མའི་གདམས་ངག་གིས་རིག་པ་སྐད་ཅིག་མའི་མཚང་རིག་པ་ཙམ་ནས་ཡིན་ལུགས་ཀྱི་ཐོག་ཏུ་བཟོ་
མི་འཆོས་ཤིང་འདི་ལས་གང་དུ་མ་ཡེངས། གང་དུའང་མི་སྒོམ་པར་འཇོག་པ་ནི། གདོད་
མའི་སངས་རྒྱས་ཀུན་ཏུ་བཟང་པོའི་དགོངས་པའི་མཐིལ་ལྷག་གེར་བསྟན་པ་ཡིན་ཏེ། ཀློང་
དྲུག་པ་ལས། རྟག་ཆད་མེད་པའི་སེམས་ཉིད་ལ། །བཟང་ངན་བྲལ་བའི་སྣང་བ་ནི། །སྤང་
བླང་བྲལ་བའི་དགོངས་པ་ཞེས། ། ཀུན་ཏུ་བཟང་པོ་ང་ཡིས་བསྟན། ། བླང་དོར་མེད་པའི་
སེམས་ཉིད་ལ། །ཕྱོགས་མེད་རང་གྲོལ་སྣང་བ་ནི། །ཁྱབ་གདལ་ཆེན་པོའི་དགོངས་པ་ཞེས། །
ཀུན་ཏུ་བཟང་པོ་ང་ཡིས་བསྟན། ། བྱིང་རྒོད་མེད་པའི་སེམས་ཉིད་ལ། ། བཏང་སྙོམས་ཆེན་
པོའི་དགོངས་པ་ནི། ། ཚོགས་དྲུག་ལྷུག་པའི་དགོངས་པ་ཞེས། ། ཀུན་ཏུ་བཟང་པོ་ང་ཡིས་
བསྟན། །ཡ་ང་མེད་པའི་སེམས་ཉིད་ལ། །རེ་དོགས་བྲལ་བའི་སྣང་བ་ནི། །ཡེ་བཞག་གདེང་
ལྡན་དགོངས་པ་ཞེས། །ཀུན་ཏུ་བཟང་པོ་ང་ཡིས་བསྟན། ། ཞེས་དང་། རིན་པོ་ཆེ་སྤུངས་
པ་ལས། གཞི་རྩ་མེད་པའི་ཆོས་ཉིད་འདི། ། མ་བཙལ་བཞག་པ་ངོ་མཚར་ཆེ། ། འགྲོ་དང་
— 275 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འོང་བའི་རིག་པ་ལ། ། ཐུག་པ་མེད་པ་ངོ་མཚར་ཆེ། ། ཡེ་གནས་ཆེན་པོའི་ཡེ་ཤེས་ལ། །
གཉེན་པོ་མེད་པ་ངོ་མཚར་ཆེ། ། ཞེས་དང༌། ཀུན་བྱེད་ལས། སྔ་རབས་འདས་པའི་སངས་
རྒྱས་རྣམས་ཀྱིས་ཀྱང་། ། རང་གི་སེམས་ལས་གཞན་དུ་ཆོས་བཙལ་མེད། ། ཇི་བཞིན་པ་ལས་
འཆོས་པར་བྱེད་མ་མྱོང་། ། ཏིང་འཛིན་རྣམ་པར་རྟོག་པ་སྒོམ་མ་མྱོང་། །རང་སེམས་མི་རྟོག་
པ་ཡིས་འགྲུབ་པ་ཡིན། ། ད་ལྟར་བཞུགས་དང་སླད་ཀྱི་འབྱོན་པ་ཡང་། ། རྟོག་མེད་མཉམ་པ་
ཉིད་ཀྱིས་འགྲུབ་པར་འགྱུར། ། ཞེས་ཐེག་པ་འདིའི་ལུགས་ལ་སེམས་ཀྱི་ངོ་བོ་ཉིད་ནས་རང་གྲོལ་
ཆེན་པོར་ཡོད་པ་དེ་ཉིད་ངོ་ཤེས་པ་ལ་རིག་པར་གྲགས་པའི་རྒྱུན་བསྐྱངས་པས། བཙན་ཐབས་
ཉིད་དུ་སངས་རྒྱས་པའི་ཕྱིར་ལམ་གཞན་ལས་མྱུར་བ་ཡིན་ནོ་ཞེས་སྤྲོ་བ་བསྐྱེད་དོ། ། ད་དུང་ངོ་
ཡང་དག་པར་མ་འཕྲོད་པའམ། འཕྲོད་ཀྱང་དོགས་པ་བསལ་ཕྱིར་ཀུན་བཟང་སྙིང་ཐིག་ལས་
གསུངས་པ་ལྟར། ལུས་རྣམ་སྣང་ཆོས་བདུན་དང་ལྡན་པའི་ངང་ནས་ཕྱོགས་བཞིར་བལྟར་
བཅུག་ལུས་པོ་དྲག་ཏུ་བསྐོར༔ ཕྱོགས་ནི་གང་ཡིན་ད་ཤོད་བྱས་པ་ཡིས༔ སྣང་ཡུལ་རིག་པ་
འདི་དང་འདི་ཞེས་པ༔ མིང་མི་ཐོགས་པ་གསལ་ལེ་བ་ཅིག་འབྱུང༔ དེ་ནི་དྲན་དང་འཛིན་
པ་རང་གྲོལ་ནས༔ མཐའ་བྲལ་ཕྱོགས་ལྷུང་མེད་པར་ངོ་སྤྲོད་དོ༔ རླུང་ནི་དྲག་བསྡམས་ཕྱི་
ཡུལ་ལ་བལྟས་པས༔ བུ་ཆུང་བསམ་མེད་ལྷ་ཁང་རི་མོ་ལྟར༔ བཀྲ་གསལ་འཛིན་པ་ཅི་ཡང་
མེད་པ་དེ༔ གང་ལྟར་སྣང་བ་ཐམས་ཅད་གཏད་མེད་དུ༔ བཟུང་བྲལ་རྒྱུ་འབྱམས་ཉིད་དུ་
ངོ་སྤྲོད་དོ༔ དྷ་ཐིམ༔ ནང་རིག་པ་ལ་བརྟག་ཅིང་ངོ་སྤྲོད་པ་ནི༔ སློབ་བུས་ངལ་མ་
གསོས་པར་བརྒྱ་ཕྱག་དང༔ བསྐོར་བ་དྲག་པོ་ངལ་ཆད་དུབ་པར་བསྐོར༔ ད་ནི་ཤི་ཡང་མི་
ནུས་འདུག་སྙམ་ཚེ༔ འབོལ་སྟན་སྟེང་དུ་ས་ལ་ཕོར་ཐབས་སུ༔ སོག་ཕོན་ཐག་པ་ཆད་ལྟར་
ཤིགས་སེར་གློད༔ སེམས་ཉིད་ནམ་མཁར་ཡལ་སྟབས་དར་ཅིག་བཞག༔ དུག་ལྔའི་རྣམ་
རྟོག་ཐམས་ཅད་རང་སར་འགགས༔ དྲི་བྲལ་རང་བྱུང་རིག་པ་འཛིན་མེད་གསལ༔ དེ་ཚེ་
སློབ་དཔོན་གྱིས་ནི་སློབ་བུ་ལ༔ རང་སེམས་སེམས་ཡུལ་ཡུལ་སྟོང་ཨ་འཐས་པ༔ བཅིངས་
པ་ཐམས་ཅད་ཁྲོལ་ལ་ཨ་ཕྱམ་ཕྱམ༔ རྗེན་ནེ་ཁྲེས་སེ་བྱ་བ་ཇི་ལ་ཟེར༔ ད་ལྟ་ལ་འུར་ཤོད་
ཤོད་ཅེས་པའམ༔ ཡང་ན་རང་རེ་དཔོན་སློབ་གཉིས་ཀྱི་ནི༔ ཚེ་རབས་སྔོན་མ་རྣམས་སུ་
གར་སྐྱེས་དང༔ སྐྱེ་བ་ཕྱི་མ་གར་སྐྱེས་ལ་འུར་ཤོད༔ ཅེས་སོགས་འབྲེལ་མི་ཆགས་པར་དྲིས་
པ་ཡིས༔ ཆམ་བརྡལ་ཧད་དེ་ཆམ་མེ་བ་ཞིག་འབྱུང༔ འགགས་མེད་རིག་པ་རང་གསལ་ངོ་
སྤྱད་དོ༔ དྷ་ ཐིམ༔ གསང་ བ་ སྣང་ རིག་གཉིས་མེད་ལ་བརྟགས་ ཅིང་ ངོ༌ སྤྲད་ པ་ ནི༔
ཁྱོད་ནི་ས་ཚོད་ཆེ་གེ་ཕ་གི་རུ༔ མ་སླེབས་བར་དུ་མྱུར་དུ་སོངས་ཤིག་བྱ༔ འགྲོར་བཅུག་
ཕྱེད་ལམ་ཙམ་དུ་སླེབས་པ་དང༔ ད་ནི་ལ་འུར་ཚུར་ལ་མྱུར་ཤོག་བྱ༔ སྔོན་ལ་ཕར་སོང་ད་
276 -



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱུས་ལག་བཅིང་བཞུགས།
ཚུར་ཤོག་བྱས་པས༔ བར་དེར་འགྲོ་འདུག་འགགས་ཤིང་གསལ་ལེ་བ༔ ཆམ་མེར་ཤར་བ་
གཅིག་འབྱུང་དེ་ཉིད་ནི༔ སྣང་རིག་གཉིས་མེད་རང་སྣང་ཡེ་ཤེས་ནི༔ ལྷུག་པ་ཆེན་པོར་ངོ་
ཡང་སྤྱད་པར་བྱ༔ དེ་ལྟར་ངོ་འཕྲོད་གཟུང་འཛིན་བྲལ་བ་ཡི༔ རིག་པ་རང་ཆས་ལྷུན་གྲུབ་
ཆེན་པོ་ནི༔ དུས་དང་རྣམ་པ་ཀུན་ཏུ་ངོས་བཟུང་ཞིང༔ རྒྱ་འབྱམས་ཡེ་གྲོལ་ཆེན་པོར་
ཉམས་སུ་བླངས༔ རེ་དོགས་ཀྱིས་མ་བསླད་གསལ་བ་ལ་འཛིན་པ་མེད་པ༔ དྭངས་ལ་ཕྱི་
ནང་མེད་པ༔ ཡངས་པ་ལ་ཕྱལ་བར་མ་ཤོར་བ༔ ངང་དྭངས་ལ་ངོས་བཟུང་མེད་པ༔
ཟང་ཐལ་ལ་ཆམ་བརྡལ་པ་སེམས་ཉིད་རང་བཞིན་གྱིས་འོད་གསལ་བ་ཆོས་སྐུ་འགྱུར་བ་མེད་པའི་
རང་བཞིན་རང་ངོ་ཤེས་པར་གྱིས་ལ་ངང་དྭངས་འཛིན་མེད་རྒྱ་འབྱམས་ཡེ་གྲོལ་ཆེན་པོར་སྐྱོངས་
ཤིག༔ ཅེས་ཐེབས་པར་གདབ་བོ་གསུངས་སོ། །དེ་ལྟར་ཐུན་མོང་མ་ཡིན་པའི་ངོ་འཕྲོད་ངེས་
སུ་གདབ་པར་བྱའོ༔
དྲུག་པ་དུག་ལྔ་རང་གྲོལ་ནི་རང་གི་ཡིད་དུ་འོང་བའི་ནོར་རྫས་སམ། བུ་མོ་གཞོན་ནུ་མ་
ལྟ་བུ་ཞིག་བློ་ཡུལ་དུ་བསམ་ཞིང་འདོད་ཆགས་དུང་ངེ་སྐྱེས་པ་ན་དེའི་ངོ་བོ་ལ་ཅེར་གྱིས་ལྟོས་ལ་
ཆམ་གྱིས་བཞག་པས་བདེ་སྟོང་གཉིས་སུ་མེད་པའི་ངང་དུ་རང་གྲོལ་ལོ། ། ཞེ་སྡང་རིག་པའི་ངོ་
བོ་ལ་ཅེར་གྱིས་བལྟས་ནས་ཆམ་གྱིས་བཞག་པས་གསལ་སྟོང་གཉིས་སུ་མེད་པའི་ཡེ་ཤེས་སུ་རང་
གྲོལ་ལོ། །གང་ཡང་མི་རྟོག་པའི་ཤེས་པ་ལུང་མ་བསྟན་དུ་སྨུག་འཐིབས་ལ་སོགས་འབྱུང་དུས་
གཏི་མུག་གི་ངོ་བོ་ལ་ཅེར་གྱིས་བལྟས་ནས་ཆམ་གྱིས་བཞག་ནས་གནས་པའི་ཞི་གནས་དེ་ཡང་
བཤིག་ནས་རང་གྲོལ་ལ་ཆམ་གྱིས་བཏང་བ་ནི་ཆོས་ཉིད་གཞི་བྲལ་གྱི་ཡེ་ཤེས་སུ་རང་གྲོལ་ལོ། །
ང་རྒྱལ་དང་ཕྲག་དོག་གི་ངོ་བོ་ལ་ཅེར་གྱིས་བལྟས་ཏེ་ཆམ་གྱིས་བཞག་པས་རང་གསལ་གཉུག་མའི་
ངོ་བོ་ལྷན་ཅིག་སྐྱེས་པའི་ཡེ་ཤེས་སུ་རང་གྲོལ་ལོ། ། སྟབས་མི་བདེ་ན་ཐོག་མར་ཉོན་མོངས་པ་
ནམ་སྐྱེས་པའི་དུས་སུ་བྱུང་གནས་འགྲོ་གསུམ་གྱི་སྒོ་ནས་གཏན་ལ་ཕབ་སྟེ་མ་བཅོས་པར་འཇོག་
རང་ངོ་ལ་བལྟས་ནས་འཇོག་པ་མ་གཏོགས་ཐེག་པ་ཆུང་ངུ་ལྟར་སྤོང་བ་ནི་མ་ཡིན་ཏེ། མ་ཅིག་
གིས། ཉོན་མོངས་ཡེ་ཤེས་ཡིན་པ་ལ། །ཉོན་མོངས་སྤངས་པའི་ཕ་རོལ་ན། །ཡེ་ཤེས་འཚོལ་
བ་སྙིང་རེ་རྗེ། ། བཙལ་བས་མི་རྙེད་ཉོན་རེ་མོངས། ། ཞེས་དང་། ཨོ་རྒྱན་རིན་པོ་ཆེའི་ཞལ་
ནས། འདི་ལྟར་ཡིད་ཀྱི་ཡུལ་དུ་འགྱུ་བ་ཡི། ། ཉོན་མོངས་དུག་ལྔའི་རྟོག་པ་ཅི་ཤར་ཡང་། །
སྔོན་བསུ་རྗེས་དཔྱོད་བློ་ཡིས་བཅོས་མི་གཞུགས། ། འགྱུ་བ་རང་སར་བཞག་པས་ཆོས་སྐུར་
གྲོལ། ། ཞེས་སོ། ། དེ་བཞིན་དུ་སྒོ་ལྔ་རང་གྲོལ་ནི། མིག་དང༌། རྣ་བ་དང་། སྣ་དང་།
ལྕེ་དང༌། ལུས་ཀྱི་འཛིན་པ་གང་སྐྱེས་པ་དེའི་ངོ་བོ་ལ་ཅེར་གྱིས་བལྟས་ནས་ཆམ་གྱིས་བཞག་
པས། ཆོས་སྐུ་ཀ་དག་ཆེན་པོར་རང་གྲོལ་ལོ། །
- 277 —
}
{ }



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བདུན་པ་ཚོགས་དྲུག་རང་གྲོལ་ནི། གཟུགས་མཛེས་པ་ལ་ཆགས་པས་སེམས་ལ་བལྟས་
པས་ཕན་མ་ཐོགས་མི་མཛེས་པའི་སྡང་སེམས་ལ་བལྟས་པས་གནོད་པ་མ་བསྐུལ། སེམས་ཀྱི་
ངོས་ནས་བཟང་ངན་རོ་གཅིག་ཀྱང་སྟོང་ཉིད་སྤྲོས་བྲལ་ལས་མ་འདས་པས་ཕྱིན་ཆད་གཟུགས་ལ་
ཆགས་སྡང་གི་འཛིན་པ་ནམ་སྐྱེས་པ་ན་རང་ངོ་ལ་ཅེར་གྱིས་བལྟས་ནས་བཞག་པས་ཆགས་སྡང་མ་
སྤངས་རང་གྲོལ་ལོ། ། དེ་བཞིན་དུ་སྒྲ་བཟང་ངན་དང་དྲི་བཟང་ངན། རོ་དང་རེག་བྱ་དང་།
ཡིད་ཀྱི་བྱུང་ཚོར་དྲན་རིག་དགག་སྒྲུབ་ཆགས་སྡང་ཅི་སྐྱེས་པ་དེའི་ངོ་བོ་ལ་ཅེར་གྱིས་བལྟས་ནས་
ཆམ་གྱིས་བཞག་པས་ཡེ་སྟོང་རྩ་བྲལ་ཆེན་པོའི་ངང་དུ་ལ་བཟླས་ཏེ། གནས་ལུགས་སྟོང་གསལ་
མཉམ་པ་ཆེན་པོར་ལྷུན་གྱིས་གྲུབ་བོ། ། དེས་ན་གང་ཤར་བླང་དོར་རེ་དོགས་ལས་འདས་པ་མ་
བསྒོམ་ཡེ་ཤེས་ལྷུག་པའི་ རང་བཞིན་དུ་ཁྲེགས་ཆོད་པའོ། ། ཨོ་རྒྱན་རིན་པོ་ཆེའི་ཞལ་ནས།
འདི་ལྟར་མིག་གི་ཡུལ་དུ་སྣང་བ་ཡི༔ ཕྱི་ནང་སྣོད་བཅུད་དངོས་པོ་ཐམས་ཅད་ཀུན༔ སྣང་
ཡང་བདག་ འཛིན་ མེད་ པའི་ ངང་ ལ་ ཞོག༔ གཟུང་འཛིན་ དག་ པ་ གསལ་ སྟོང་ལྷ་ ཡི་ སྐུ༔
འདོད་ཆགས་རང་གྲོལ་གྱི་བླ་མ་ལ་གསོལ་བ་འདེབས༔ འདི་ལྟར་རྣ་བའི་ཡུལ་དུ་གྲགས་པ་
ཡི༔ སྙན་དང་མི་སྙན་འཛིན་པའི་སྒྲ་རྣམས་ཀུན༔ གྲགས་སྟོང་བསམ་མནོ་བྲལ་བའི་ངང་
ལ་ཞོག༔ གྲགས་སྟོང་སྐྱེ་འགགས་མེད་པ་རྒྱལ་བའི་གསུངས༔ ཞེས་དང་། ཕྱི་ལྟར་་
གཟུང་བའི་ཡུལ་སྣང་དག་པ་དང༔ ནང་ལྟར་འཛིན་པའི་སེམས་ཉིད་གྲོལ་བ་དང༔ བར་
དུ་འོད་གསལ་ རང་ངོ་ ཤེས་ པ་ རུ༔ དུས་གསུམ་བདེ་ གཤེགས་རྣམས་ཀྱི་ཐུགས་རྗེ་ཡིས༔
བདག་འདྲའི་རང་རྒྱུད་གྲོལ་བར་བྱིན་གྱིས་རློབས༔ ཞེས་གསུངས་སོ༔ གཉིས་ཀ་དེ་ལྟར་
ངོ་སྤྲད་ནས་ཇི་ལྟར་བསྒོམ་ཞིང་ཉམས་སུ་ལེན་པ་ནི། རྩ་བ་ལས། བསམ་གཏན་གྱི་རང་ངོ་ལ་
ངོ་སྤྲོད་པ་དང༌། ཡེ་ཤེས་ཀྱི་རོལ་བ་ལ་ངོ་སྤྲོད་པའོ། ། དང་པོ་ལ་གཉིས། ཅོག་བཞག་བཞི་
དང༌། རང་གནས་ཀྱི་བསམ་གཏན་ལ་ངོས་བཟུང་བའོ། ། དང་པོ་ནི། སྒྲོན་མ་སྣང་བྱེད་
ལས། རི་བོ་ཅོག་བཞག་ལྟ་བའི་ཚད། ། རྒྱ་མཚོ་ཅོག་བཞག་སྒོམ་པའི་ཚད། ། སྣང་བ་ཅོག་
བཞག་སྤྱོད་པའི་ཚད། ། རིག་པ་ཅོག་བཞག་འབྲས་བུའི་ཚད། ། ། ཚད་བཞི་ལྡན་པའི་རྣལ་
འབྱོར་དེ། ། ངེས་པའི་དོན་ལ་མ་འདྲེས་པའོ། ། ཞེས་ལྟ་བ་རི་བོ་ཅོག་བཞག་གིས་ཡིན་ལུགས་
བསམ་ངོ་བྲལ་བར་ངོ་སྤྲད་པས་རིག་པ་རང་གསལ་ཆེན་པོ་ལ་བློས་འཛིན་རྩོལ་དང་ཆེད་དུ་བསྒོམ་
པའི་གཉེན་པོ་མ་ཞུགས་པར་རྒྱ་ཡན་འཕོ་འགྱུར་མེད་པར་བཞག སྒོམ་པ་རྒྱ་མཚོ་ཅོག་བཞག་
གིས་ལུས་སྐྱིལ་མོ་ཀྲུང་དང་བཅས་པའི་མིག་བར་སྣང་ལ་ཧ་རེ་གཏད་དེ། ཚོགས་དྲུག་གི་སྣང་བ་
ལ་འཛིན་པས་བཟོ་རྒྱ་མི་བསྐྱེད་པར་རྒྱ་མཚོ་རླབས་ཀྱིས་མ་བསྐྱོད་པ་ལྟ་བུའི་ངང་ནས་ཤེས་པ་
དྭངས་སངས་ཕྱེད་དུ་གཞུག སྤྱོད་པ་མན་ངག་ཅོག་བཞག་གིས་སྒོ་གསུམ་ཐོག་བབས་སུ་གློད་
— 278



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱུས་ལག་བཅིང་བཞུགས།
ལ་ལྟ་སྒོམ་གྱི་ཤུབས་ནས་བཏོན་པའི་ཡེ་ཤེས་རང་གསལ་རྗེན་པ་བཅར་ཕོག་ཏུ་བསྐྱང༌། འབྲས་
བུ་མ་བཅོས་ཅོག་བཞག་གིས་ཡུལ་ལྔ་རང་བབས་སུ་བཞག་པས་ནང་དུ་རང་གསལ་རྗེན་པ་ལྷག་
གེར་ཤར་ཏེ་རླུང་ལྔ་དབྱིངས་སུ་འཆང་ནས། ཕྱི་རོལ་དུ་བ་དང་། སྨིག་རྒྱུ་དང༌། འཇའ་
ཚོན་ལ་སོགས་པ་རང་སྣང་དག་པའི་འོད་གསལ་ཀྱང་ཐུན་མོང་གི་གསང་བ་དང་མཐུན་པར་
འཆར་རོ། ། གཉིས་པ་རང་གནས་ཀྱི་བསམ་གཏན་ངོས་བཟུང་བ་དང༌། མཉམ་རྗེས་བསྲེས་
པའི་ཐབས་བསྟན་པ་གཉིས་ལས། དང་པོ་ནི་སྐྱིལ་ཀྲུང་བཅས་ལ་མིག་མི་འགུལ་བར་ཅུང་ཟད་
ཐུར་དུ་བལྟས་པས་སེམས་དྭངས་ལ་མི་རྟོག་པའི་ངང་དེ་ཉིད་ཀྱི་དུས་ན་མིག་ཐད་དྲང་དུ་ཧ་རེ་
གཏད་པས་སྔར་གྱི་མི་རྟོག་པའི་དྭངས་དེ་ཞིག་ཀྱང་བྱུང་ཚོར་གྱི་རྟོག་པ་དང་དྲན་འཛིན་གྱི་གཉེན་
པོ་མེད་པའི་ཤེས་པ་རང་གསལ་རྒྱ་ཡན་གཞི་ཕྱལ་བ་ཞིག་འཆར་ཏེ། དེ་ཉིད་རིག་པ་རང་གནས་
ཀྱི་བསམ་གཏན་དུ་ཤེས་པར་བྱའོ། ། དེ་ཉིད་ངོས་ཟིན་ནས་ཕྱིས་ཤེས་པ་གནས་སམ་འཕྲོའམ་
དགག་སྒྲུབ། ཉོན་མོངས་མི་རྟོག་པའི་ཏིང་ངེ་འཛིན་ལ་གནས་པ་སོགས་གང་གི་དུས་སུ་ཡང་།
རང་ རིག་རང་བབས་ ལ་ ཅེར་ གྱིས་བལྟས་པས་འཛིན་མེད་ རང་ གནས་ཀྱི་བསམ་ གཏན་རྗེན་
སངས་ཀྱིས་འཆར་རོ། །འདི་ཁོ་ན་མ་བྱས་ལྷུན་གྲུབ་གྱི་སྒོམ་པ་ཆུ་བོའི་རྒྱུན་ལྟ་བུ་ཡིན་ནོ། །དེ་
ངོ་མ་ཤེས་ན་རྐྱེན་རེ་འགའ་བར་བསྒོམ་པས་རྐྱེན་མི་ཐུབ་ཅིང་བར་དོའི་བསམ་གཏན་ངོས་མི་ཟིན་
པའི་སྐྱོན་ཡོད་དོ། ། འདི་ཉིད་ཀློང་དྲུག་པ་ལས་ཀྱང་། རང་བཞིན་གནས་པའི་བསམ་གཏན་
དང་། ། རྩ་རླུང་སེམས་ཀྱི་ངལ་གསོ་གཉིས། ། འདྲའོ་འདྲའོ་ནོར་ར་རེ། ། ཞེས་གསུངས་པ་
ཡིན་ནོ། ། གཉིས་པ་མཉམ་རྗེས་བསྲེ་བའི་ཐབས་ནི། དེའི་ངང་ལས་ཅུང་ཟད་བརྟན་པ་ཐོབ་
ནས་བསྡད་པ་ལས་ལངས་ཏེ་ཁྲོ་བོའི་སྟངས་སྟབས། གྱད་ཀྱི་དོར་སྟབས། སེངྒེ་མཆོང་སྟབས་
གསུམ་ལ་བསླབ་པ་ལ། དང་པོ་ནི། ལྷན་ནེ་བསྡད་དུས་བསམ་གཏན་གྱི་ངང་མ་ཤོར་བ་ལས་
ལངས་ཏེ་གཡས་བསྐུམ་གཡོན་བརྐྱང་དུ་བྱེད་ཅིང་མིག་ཕར་འཕྲུལ་ཚུར་འཕྲུལ་བྱས་ལ་བསམ་
གཏན་དང་བསྲེ་བའོ། ། དེ་བརྟན་ནས་གྱད་ཀྱི་དོར་སྟབས་ནི། བསམ་གཏན་གྱི་ངང་མ་ཤོར་
བར་གོམ་པ་དལ་བུས་ གྱ་ ཚོམས་ སུ་ འདོར་བའོ། ། དེ་ བརྟན་ནས་སེངྒེའི་ མཆོང་སྟབས་ནི།
བསམ་གཏན་གྱི་ངང་མ་ཤོར་བར་དྲག་ཏུ་འགྲོ་ཞིང་རིང་དུ་མཆོང་བ་དང༌། དལ་བུས་འ གྲོ་ཞིང་
ས་ལ་སྡོད་པ་དང༌། སྐད་ཅིག་ལ་ལངས་ཏེ་ཅ་ཅོ་སྒྲོགས་པ་དང༌། དྲན་བསམ་མང་དུ་སྤྲོ་ཞིང་
རྟོག་མེད་དུ་འཇོག་པ་སོགས་ལ་བསླབ་པས་སྤྱོད་ལམ་ཐམས་ཅད་རང་བཞིན་གྱི་བསམ་གཏན་
དང་འདྲེས་ནས་བྱ་བྱེད་སྨྲ་བརྗོད་དྲན་རྟོག་ཐམས་ཅད་ཆོས་ཉིད་ཀྱི་རོལ་བར་ཤར་ཏེ། མཉམ་
རྗེས་ཀྱི་རིས་མེད། ཉིན་མཚན་གྱི་བར་མེད། བླང་དོར་གྱི་ཆོས་མེད། སྒོམ་བྱའི་བློ་མེད།
ཡིན་མིན་གྱི་རྩིས་གདབ་མེད་པར་ཐམས་ཅད་རིག་པའི་ངང་དང་རོལ་བར་གཅིག་ཏུ་འདྲེས་ཏེ།
— 279 -



9༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྒྱ་ཡན་དུ་སོང་ཡང་འཆལ་བར་མ་ཤོར་བ་ཆེད་དུ་མ་བསྒོམ་ཀྱང་ཏིང་འཛིན་དང་མི་འབྲལ་བས།
ཆོས་ཉིད་ཟད་པའི་དགོངས་པ་དགེ་སྡིག་བླང་དོར་ལས་འདས་པ་ལྟ་སྒོམ་སྤྱོད་འབྲས་ཀྱི་ཕན་
གནོད་མེད་པར་རྟོགས་པས་སྒོམ་མེད་ཆུ་བོའི་རྒྱུན་གྱི་རྣལ་འབྱོར་ལ་རང་བཞིན་གྱིས་གནས་པར་
འགྱུར་རོ། །
གཉིས་པ་ཡེ་ཤེས་ཀྱི་རོལ་བ་ལ་ངོ་སྤྲོད་པ་ལ་གསུམ་སྟེ། རྩ་བ་ལས། གནས་པ་སེམས་ཀྱི་
རྒྱན་དུ་ངོ་སྤྲོད་པ། འཕྲོ་བ་སེམས་ཀྱི་རོལ་བར་ངོ་སྤྲོད་པ། འཕྲོ་གནས་གཉིས་སུ་མེད་པར་ངོ་
སྤྲོད་པའོ། །དང་པོ་ནི་ལུས་ངག་ཡིད་གསུམ་ཁོང་གློད་ལ་སོས་དལ་ལྷན་ནེ་གནས་པའི་ཚེ་དགག་
སྒྲུབ་ཀྱི་རྟོག་པ་སྣ་ཚོགས་སུ་འཕྲོ་བར་བཅུག་ལ་ཆམ་གྱིས་བཞག་ལ་ཅེར་གྱིས་བལྟས་པའི་ཚེ། རྒྱ་
མཚོ་རླབས་ཞི་བ་ལྟར་འཕྲོ་མཁན་གྱི་ཤེས་པ་དང་། འཕྲོ་བྱའི་ཡུལ་གཉིས་སུ་མ་གྲུབ་པར་ཆམ་
གྱིས་ སེམས་ གཞི་ རྩ་ དང༌ བྲལ་བ། རང་ བཞིན་གཞིའི་ངང་དུ་ རང་བབས་ སུ་ གནས་ པ་ནི།
གདོད་མའི་ ཀ་དག་གནས་ལུགས་ཆོས་ སྐུ་འཕོ་འགྱུར་མེད་ པའི་ དགོངས་ པ་ལ་ངོ༌སྤྲད་ པ་སྟེ།
གཞུང་ལས། ཁྱོད་ཀྱིས་ད་ལྟའི་ཤེས་པ་དེ་ཉིད་ལ༔ ཡིན་པར་རྡུལ་ཙམ་གྲུབ་པ་མེད་པ་འདི༔
འཕྲོ་འདུ་མ་ཆད་མདངས་མ་འགགས་པ་ནི༔ ཧད་དེ་ཕྱད་དེ་ཕྱི་ནང་མེད་པ་ཡིན༔ ལྟ་སྒོམ་
སྤྱོད་འབྲས་ཚིག་དང་ཐ་སྙད་མེད༔ དྲན་བསམ་བཅོས་བསླད་མེད་པར་ རང་བབས་དང༔
རང་མདངས་རང་གྲོལ་འཛིན་མེད་གསལ་སྟོང་དུ༔ བདེན་མེད་སྒོམ་མེད་རྩོལ་མེད་རྗེས་མེད་
ཞོག༔ རང་སྣང་འཆར་ཚུལ་ཅིར་ཡང་མ་འགགས་པ༔ འཛིན་ཞེན་མེད་པ་ནམ་མཁའི་
ཀློང་ལྟ་བུ༔ འཕོ་འགྱུར་མེད་པ་རི་བོ་ཆེ་ལྟ་བུ༔ དྭངས་ཤིང་མི་གཡོ་རྒྱ་མཚོའི་བྱིངས་ལྟ་བུ༔
རེ་དོགས་བྲལ་བ་ལས་ཟིན་བྲན་ཁོལ་བཞིན༔ ཞེ་བློ་བདེ་བ་ཤུལ་རིང་མགྲོན་པོ་དག༔ རང་
ཁྱིམ་སླེབས་ལྟར་ལུང་ངེ་མེར་རེ་བ༔ གྱི་ལེ་འབོལ་ལེ་ཤིག་གེ་ལྷོད་དེར་ཞོག སྔ་རབས་
འདས་པའི་རྟོག་པ་ཐམས་ཅད་ནི༔ བྱ་ལམ་རྗེས་མེད་ལྟ་བུར་ལེགས་པར་ཞོག༔ ད་ལྟའི་
ཤེས་པ་རྡུལ་བྲལ་བར་སྣང་ལྟར༔ མ་འོངས་རྟོག་པ་རང་འཐག་ཆུ་བཅད་ལྟར༔ ཁྲིག་གེར་
གློད་ལ་མ་བཅོས་མི་གནས་པ༔ རང་བབས་ལྷུན་གྲུབ་ངང་ལ་ལྷུག་པར་ཞོག༔ ཅེས་སོ། །
གཉིས་པ་ནི། དེ་ཉིད་ཀྱི་ངང་ལས་སྣ་ཚོགས་ཀྱི་རྟོག་པ་སྤྲོས་ལ་དགག་སྒྲུབ་དང་རེ་དོགས་མེད་
པར་གང་ཤར་གྱི་རྟོག་པ་དེར་འཛིན་མེད་པར་ཡན་དུ་བཅུག་ལ་སྔ་ཕྱི་དྲན་བསམ་གྱི་འདུན་པ་
བོར་ནས། རང་གྲོལ་གང་ཤར་གྱི་ངོ་བོ་ཐུགས་རྗེ་འགག་པ་མེད་པའི་དགོངས་པ་ལ་ངོ་སྤྲོད་པ་
སྟེ། གཞུང་ལས། སྣང་སྲིད་ཐམས་ཅད་ཆོས་ཀྱི་སྐུར་ཤར་བ༔ བློ་འདས་མི་གཡོ་བ་དེ་
བསྒོམ་པ་ཡིན༔ རྣམ་རྟོག་དྲན་བསམ་ཐོག་མཐའ་བར་གསུམ་འདི༔ གཉེན་པོས་ཆེད་དུ་
མ་བསྒྲུབས་མི་བསྒྲུབ་པར༔ ཡེངས་པ་ཕྱལ་བར་མི་བཏང་དྲན་རྩིས་འཛིན༔ སྡུག་བཙིར་
— 280 --
A



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱས་ལག་བཅིང་བཞུགས།
ཨ་འཐས་ཀྱིས་ནི་མི་བཅིངས་ཏེ༔ བྱ་བློ་མ་ཐོང་བར་དུ་འགྱུ་དྲན་མང༔ འཆར་འཆར་འདྲ་
ཡང་འཆར་ས་འཆར་མཁན་མེད༔ མདོར་ན་རང་བཞིན་ངང་དུ་གནས་པ་ལ༔ སྤྲོས་པའི་
དྲན་གཞི་ཟད་པས་བཅོས་མ་ཡིས༔ འབད་རྩོལ་མེད་པར་སྔ་ཕྱི་རེ་དོགས་བྲལ༔ ཕྱི་ནང༌
ཡངས་དོགས་མེད་པར་གཉིས་འཛིན་ཞིག༔ རྟག་ཆད་གཉིས་ཀྱི་མཐར་འཛིན་སྟོངས་པ་སྟེ༔
རྫོགས་པ་ཆེན་པོའི་ཀུན་བཟང་ཐུགས་ཐིག་གི ༔ ཁྲེགས་ཆོད་གནས་ལུགས་ཡིན་པས་ཉམས་སུ་
ལོངས༔ ཞེས་ངོ་སྤྲད་དོ། ། གསུམ་པ་ནི་འཕྲོ་གནས་གཉིས་སུ་མེད་པ་རྒྱ་མཚོ་ལ་རྦ་རླབས་
དང་ཝུ་ཆུང་ཤར་བ་ཉིད་རྒྱ་མཚོར་ཞི་བ་ལྟ་བུའི་ངང་ལ་བཞག་གོ ། དེའང་གནས་པ་མི་བསྲིང་།
འཕྲོ་བ་མི་དགག མཉམ་པ་མི་སྒྲུབ། སེམས་ལ་ཇི་ལྟར་ ཤར་ཡང་དེ་ལྟར་མི་འཛིན་པས་
དགག་སྒྲུབ་བླང་དོར་རེ་དོགས་ལས་འདས་པའི་ཆོས་ཉིད་ཡེ་གྲོལ་རང་བཞིན་རྫོགས་པ་ཆེན་པོའི་
དགོངས་པ་ངོ་སྤྲད་པ་སྟེ། གཞུང་ལས། བློ་བྲལ་རང་བྱུང་རིག་པའི་ཆོ་འཕྲུལ་རྩལ༔ ཤར་
བ་དེ་ཉིད་རང་ཐོག་གྲོལ་བ་ཡང༔ གྲོལ་དང་མ་གྲོལ་ཐ་སྙད་རྨི་ལམ་གྱི༔ ཡོ་ལངས་སྐྱེས་
བུའི་གཉིད་སད་ལྟར་དུ་ཞོག༔ ཅིར་སྣང་རྩ་བྲལ་ནམ་མཁའ་གཡའ་དག་ལྟར༔ ཚོགས་
དྲུག་སྣང་ཡུལ་ཐམས་ཅད་རྗེས་མེད་དུ༔ སྒྱུ་མའི་གྲོང་ཁྱེར་ཞིག་པ་ལྟར་དུ་ཞོག༔ ཕྲ་རགས་
རྟོག་པ་དུག་ལྔ་དུག་གསུམ་སོགས༔ ཁང་སྟོང་རྐུན་མ་སླེབ་པ་ལྟར་དུ་ཞོག༔ མདོར་ན་སྐྱེ་
འགགས་ གནས་ གསུམ་ གཞི་ལམ་འབྲས༔ ལྟ་ སྒོམ་ སྤྱོད་ པ་ དུས་ གནས་ བརྗོད་ཚིག་དང༔
བཞག་བྱ་བཞག་བྱེད་གྲོལ་བྱ་གྲོལ་བྱེད་སོགས༔ རང་གསལ་རིས་མེད་འཛིན་རྩོལ་སྤང་གཉེན་
མེད༔ རྒྱ་མཚོ་ཆེན་པོར་ཆུ་བྲན (ཕྲན)ཐིམ་པ་ལྟར༔ ཆོས་ཀུན་སེམས་ཀྱི་དབྱིངས་སུ་ཀ་
དག་པར༔ བློ་གདེང་བཅའ་ཞིང་ཐག་བཅད་ལ་བཟླའོ༔ ཞེས་གསུངས་དེ་ལྟར་ན་རང་
ཤར་དུ་འདུག་པས་རང་གྲོལ་དུ་གྲོལ༔ ངེས་མེད་དུ་འདུག་པས་འཛིན་མེད་དུ་གྲོལ༔ ཡེ་
གྲོལ་དུ་འདུག་ པས་ གཞི་ བྲལ་ དུ་ གྲོལ༔ ཐོག་བབས་ སུ་ འདུག་ པས་ བཅར་ ཕོག་ ཏུ་ གྲོལ༔
ཤར་གྲོལ་དུ་འདུག་པས་སྣང་སྟོང་དུ་གྲོལ་བའོ༔ དེའང་རྣམ་པར་རྟོག་པའི་ཚོགས་ཐམས་ཅད་
མ་སྤངས་ གཞི་ནས་གྲོལ་བས། བསྐྱར་ནས་ གྲོལ་ བའི་ འབད་རྩོལ་ ཞིག་ པའི་ གདེང་འཆོས།
གང་ཤར་གྱི་རྣམ་རྟོག་རང་སར་གྲོལ་བས། དྲན་འཛིན་གཉེན་པོ་ལ་མི་ལྟོས་པའི་གདེང་འཆོས།
ཡུལ་དྲུག་གཅེར་མཐོང་དུ་གྲོལ་བས། སྔ་ཕྱི་མི་འཛིན་པའི་ཤེས་པ་དང་བྲལ་བའི་གདེང་འཆོས།
བཟང་ངན་ ཡོངས་ གྲོལ་ དུ་ ཤེས་ པས་ བླང༌ དོར་ ཕྱོགས་ འཛིན་ དང༌ བྲལ་ བའི་ གདེང་ འཆོས།
མདོར་ན་གང་ཤར་གྱི་རིག་པ་བཅིངས་གྲོལ་ལས་འདས་པའི་རང་བཞིན་དུ་འགྲོ་འོང་དང་བྲལ་
བར་གཏན་ལ་ཕབ་སྟེ། རང་སེམས་གྲོལ་བ་ཞེས་བྱ་བ་གཅིག་ནས་གཅིག་ཏུ་སོང་བ་ཡང་མེད་ལ་
གང་གིས་གྲོལ་བ་ཡང་མེད་པ་རང་གི་སེམས་ཡིན་ཏེ། གཞི་ནས་རྫོགས་པས་འགྲོ་འོང་མེད་པ་ལ་
— 281 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བརྟགས་པས་མ་རྙེད་ཅིང་རྒྱུ་མཚན་མེད་པ་གཞི་རྩ་ཐམས་ཅད་དང་བྲལ་བས་སྟོང་གསལ་དུ་
གནས་པའི་སེམས་དེ་ནི་གནད་ཀྱིས་གྲོལ་བས་ཕྱོགས་རིས་ཡང་མེད་ཅིང༌། དུས་ཀྱིས་གྲོལ་བས་
ལྟོས་པའི་གཞི་ཡང་མེད་པར། འབད་མེད་དུ་གྲོལ་བས་བརྩོན་འགྲུས་དང་ཡང་བྲལ་ཏེ། རང༌
གིས་གྲོལ་བའི་ཕ་རོལ་གྱི་གཉེན་པོ་ལ་སོགས་པ་ཡང་མེད་བཞིན་ཡེ་ནས་གྲོལ་བས་བསྐྱར་གཞི་དང༌
བྲལ་ཏེ། ཅེར་གྱིས་གྲོལ་བས་མཐོང་སར་ཡལ་ཞིང་། ཡོངས་སུ་གྲོལ་བས་འབད་རྩོལ་མེད་
པའོ། །
གསུམ་པ་དེ་ལྟར་ཉམས་སུ་ལེན་པའི་གནད་བསྟན་ཀྱང་ཐོས་བསམ་སྒོམ་གསུམ་གྱི་ཤེས་
རབ་ཞན་པ་དང་ངོ་མ་འཕྲོད་པ་དག་གིས་ཧ་ཅང་སྤྲོས་པ་ཉེ་བར་ཞི་དྲག་ཅེས་དོགས་པ་སྣ་ཚོགས་
ལྷོང་བ་རྣམས་བསལ་ཞིང་གེགས་ལས་གྲོལ་བ་ནི། གནས་ལུགས་རང་གནས་ཆེན་པོའི་རྒྱུན་
བསྐྱངས་པའི་ཚེ་རིག་པ་དེའི་ངོ་བོ་སྟོང་པར་འདུག་སྙམ་ན་སྟོང་པར་འདོགས་མཁན་བློ་ཡིན།
བློ་ལ་གཏད་སོ་ཡོད། གཏད་སོ་དང་བཅས་པའི་བསམ་གཏན་གྱིས་སངས་མི་རྒྱ་བའི་ཚུལ།
སེངྒེ་རྩལ་རྫོགས་ལས། བསམ་གཏན་བསྒོམ་པས་ཆོས་ཉིད་དོན་མི་མཐོང་། ། རང་སྣང་ཏིང་
འཛིན་བསམ་པའི་ཕྱོགས་དང་བྲལ། ། སྤྲོས་བྲལ་ཆོས་ཉིད་ནམ་མཁའི་མཐའ་དང་མཉམ། །
དམིགས་པ་དག་གི་ཡུལ་ལ་འཛིན་རྟོག་མེད། ། མཐའ་བཞི་བྲལ་བའི་སངས་རྒྱས་རང་རིག་
ཡིན། །ཡོད་མེད་མཐའ་ལས་འདས་པ་ཆོས་ཀྱི་སྐུ། ། ཞེས་སྟོང་ཉིད་ལ་དེར་འཛིན་གྱི་སྒྲིབ་བྱེད་
མཐའ་གྲོལ་ཆེན་པོར་སྤང་ཐབས་བཤད་པ་ཡིན་ནོ། ། ཡང་ཡོད་མེད་མཐའ་ལས་འདས་པའི་ངོ་
བོའི་བཞུགས་ཚུལ་འདི་ལྟ་བུ་ཞིག་གོ་སྙམ་པའི་ངང་དུ་གདེང་འཆའ་ནའང་དེ་ཀ་ངེས་ཤེས་ཀྱིས་
བཅིངས་པའི་རང་སའི་སྒྲིབ་པ་རྔམ་པོ་ཆེ་ཡིན་ཏེ། ཁྱུང་ཆེན་ལས། མུ་མཐའ་མེད་པར་རྩོལ་
བ་གང་ཡིན་པ། །བྱ་ལོང་ནམ་མཁའི་མཐའ་འཚོལ་འདྲ་སྟེ་སྙེད་པ་མིན། ། མི་རྙེད་དོན་འདི་
ཉིད་ལ་སུས་ཀྱང་བཅོས་སུ་མེད། །ཤེས་བྱ་སྤྲོས་མེད་འདི་ལ་མཐའ་མ་མི་སྲིད་དོ། །ཞེས་བཤད་
དོ། ། དེ་བཞིན་དུ་རྟོག་པར་ཤར་ནས་དགེ་མི་དགེ་གཟུགས་སྣང་ལ་སོགས་པ་དབང་བོ་དྲུག་གི་
ཡུལ་གང་དུ་ཤར་ཡང་དེ་ལ་ཆེད་དུ་འཛིན་པ་མ་ཡིན་མོད་ཀྱི། ཡིད་དཔྱོད་ཐེག་པ་ལྟར་སྟོང་
ཉིད་མེད་དགག་དང་མ་ཡིན་དགག་ལ་སོགས་པའི་བློས་ཆོས་ཀྱི་ཡུལ་སྣང་ཆེད་དུ་བཀག་པ་ཙམ་
གྱིས་ སངས་མི་རྒྱ་བའི་ཚུལ། ཀུན་བྱེད་ལས། ཀུན་བྱེད་རྒྱལ་པོས་བྱས་པ་མི་ཆ་བར། །
དབང་བོ་དྲུག་ལ་ཡུལ་དྲུག་སྣང་བ་ལས། །སྡུག་བསྔལ་མཐོང་ནས་དབང་བོ་འགག་པར་བྱེད། །
དེས་ནི་ཀུན་བྱེད་བྱས་པས་མི་ཆ་བས། །སྐྱེ་འགག་བྲལ་བའི་འབྲས་བུ་དེ་ལ་མེད། །ཅེས་སོ། །
དེ་ལྟར་ན་སྣང་བ་དང་སྣང་ཡུལ་མ་ཕྱེད་པ་སེམས་ཙམ་རྣམ་བདེན་དྲི་བཅས་སུ་ཉེ་བ་མ་ཡིན་ནམ་
ཞེ་ན། དཔེར་ན་རི་མཐོང་བའི་སྐད་ཅིག་མ་དང་པོ་རིའོ་སྙམ་པ་ནི། སོ་སྐྱེ་བའི་ལམ་ལ་མི་སྐྱེ་
— 282 —



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱུས་ལག་བཅིང་བཞུགས།
བའི་དབང་མེད་ཅིང་། སྐད་ཅིག་མ་གཉིས་པར་རིའི་རང་བཞིན་ལ་དཔྱོད་པའི་ སེམས་དང་།
སེམས་བྱུང་གི་རྩལ་རྫོགས་པས་རིའི་རྣམ་རྟོག་རང་ཡལ་རྗེས་མེད་དུ་སོང་ལ། དེའི་ཚེ་དེའི་སྣང་
ཆ་མ་འགག་ཀྱང་དེར་འཛིན་མེད་པའི་ཆོས་ཉིད་ལ་གནས་པ་ཉིད་གོམས་པར་གྱུར་པ་ལ་ཤར་གྲོལ་
དུས་མཉམ་དུ་དག་པས་སྣང་སེམས་འདྲེས་པ་རང་བཞིན་རྫོགས་པ་ཆེན་པོའི་ལམ་མ་ནོར་བ་སྟེ།
རིག་འཛིན་དགའ་རབ་རྡོ་རྗེས། ཤར་བའི་དུས་ན་མཉམ་ཤར་བཟང་ངན་མེད། །གྲོལ་བའི་
དུས་ན་མཉམ་གྲོལ་བཟང་ངན་མེད། །ཅེས་སོ། །དེའི་ཕྱིར་ཁམས་ཀྱི་དྲི་མ་བླང་དོར་གྱིས་ངལ་
དུབ་དང་བཅས་པའི་སྦྱང་བར་མི་ལྟོས་ཤིང༌། བསྲུང་ཉམས་ཀྱི་འདུ་ཤེས་དམ་པོས་དཀྲིས་པ་
ཟག་པ་དང་བཅས་པའི་ཚུལ་ཁྲིམས་ལས་ཆེས་འཕགས་པ། འདིར་རང་བཞིན་ཐེག་མཆོག་རྒྱལ་
པོའི་དགོངས་པ་ཐིག་ལེ་ཉག་གཅིག་ལ་ཕ་རོལ་དུ་ཕྱིན་པའི་ལམ་གྱི་ཐབས་སྤྱོད་པའི་ཕྱོགས་དང་།
ཤེས་རབ་ཏིང་ངེ་འཛིན་གྱི་ཕྱོགས་ཐམས་ཅད་ནི་དྲན་མཆོག་རྒྱལ་པོ་རིག་པའི་ཆོས་ཉིད་ལ་ཚང་སྟེ།
ཁྱད་པར་གྱིས་ཞུས་པའི་མདོ་ལས། མི་འཛིན་པ་ནི་སྦྱིན་པ། མི་བསྲུང་བ་ཚུལ་ཁྲིམས། མི་
གནས་པ་བཟོད་པ། མི་བརྩོན་པ་བརྩོན་འགྲུས། མི་སེམས་པ་བསམ་གཏན། མི་དམིགས་
པ་ཤེས་རབ་བོ། ། ཞེས་པའི་ལུང་གི་རྒྱབ་སྐྱོར་ན་མཁས་པ་མཛེས་ཤིང་རྨོངས་པ་མིག་ཕྱེ་བར་
འགྱུར་བས་ད་དུང་རྒྱ་བོད་ཀྱི་མཁས་གྲུབ་དམ་པ་ཚད་ཐུབ་དུ་མས་ལུང་གི་རྒྱབ་སྐྱོར་བ་ལ། ཨོ་
རྒྱན་རིན་པོ་ཆེའི་ཞལ་ནས། རང་རིག་སྣང་བ་མཐའ་ཡས་སྐུ། ། གཟུང་འཛིན་བྲལ་བའི་
སེམས་ལ་ལྟོས། ། སྣང་བ་མཐའ་ཡས་ལོགས་ན་མེད། །རང་རིག་ཆོས་སྐུ་ངོ་མཚར་ཆེ། །མ་
འགགས་རང་གསལ་ཐུགས་རྗེ་ཆེ། ། སྨྲ་བརྗོད་བྲལ་བའི་སེམས་ལ་ལྟོས། ། ཐུགས་རྗེ་ཆེན་པོ་
ལོགས་ན་མེད། ། རང་བྱུང་ལོངས་སྐུ་ངོ་མཚར་ཆེ། ། དྲན་རྟོག་རང་གྲོལ་པདྨ་འབྱུང་། །
འཛིན་མེད་ཟང་ཐལ་ངང་ལ་ཞོག ། པདྨ་འབྱུང་གནས་ལོགས་ན་མེད། །རང་བྱུང་སྤྲུལ་སྐུ་ངོ༌
མཚར་ཆེ། ། ཞེས་དང་། སློབ་དཔོན་དགའ་རབ་རྡོ་རྗེས། སེམས་ཀྱི་རང་བཞིན་ཡེ་ནས་
བུདྷ་སྟེ། ། སེམས་ལ་སྐྱེ་འགགས་མེད་པ་ནམ་མཁའ་འདྲ། ། ཆོས་ཀུན་མཉམ་ཉིད་ཡང་དག་
དོན་རྟོགས་ནས། ། དེ་ཉིད་མ་བཙལ་བཞག་ནས་བསྒོམ་པ་ཡིན། ། ཞེས་དང་། ཏེ་ལོ་བས།
སེམས་ནི་ནམ་མཁའ་བསམ་པའི་ཡུལ་ལས་འདས། ། དེ་ཡི་ངང་ལ་བཏང་བཞག་མེད་པར་
གློད། །སེམས་ལ་གཏད་མེད་ཕྱག་རྒྱ་ཆེན་པོ་ཡིན། ། དེ་ལ་གོམས་པ་བླ་མེད་འབྲས་བུ་ཉིད། །
སྔགས་སུ་སྨྲ་དང་ཕ་རོལ་ཕྱིན་པ་དང་། ། འདུལ་བ་མདོ་སྡེ་སྡེ་སྣོད་ལ་སོགས་པ། །རང་རང་
གཞུང་དང་གྲུབ་པའི་མཐའ་ཡས་ནི། །འོད་གསལ་ཕྱག་རྒྱ་ཆེན་པོ་རྟོགས་མི་ནུས། །ཞེ་འདོད་
འཛིན་པས་འོད་གསལ་མཐོང་མི་འགྱུར། །ཞེས་དང་། གསང་བའི་བདག་པོས། རིག་པའི་
ངོ་བོ་སྟོང་པ་ཉིད་སུས་ཀྱང་མ་བྱས་པ་རྒྱུ་རྐྱེན་མེད་པ་ཡེ་གདོད་མ་ནས་གནས་པ་ཡིན་ཏེ། འདི་
— 283 -
CIUFO
to



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལ་བཅས་བཅོས་གང་ཡང་མ་བྱེད་པར་ཁོ་རང་གང་འདུག་པའི་སྟེང་དུ་ཞོག་དང༌། གོལ་ས་མེད་
པའི་ཀ་དག་གི་ཀློང་དུ་འཚང་རྒྱ་བ་ཡིན་ནོ། ། ཞེས་གསུངས། མ་ཅིག་གི་ཞལ་ནས། གང་
ཡང་ཡིད་ལ་མ་བྱས་ན། ། གོལ་སར་ལྷུང་བ་ཅི་ལས་འབྱུང༌། ། བསམ་མེད་བསྒོམ་པ་མ་ནོར་
ན། ། ཆོས་སྐུ་བྱང་ཆུབ་ཐེ་ཚོམ་མེད། །ཅེས་དང༌། བྱས་པས་ཕུང་། བསྒོམ་པས་གོལ།
བསམ་པས་བརླག སྐྱུར་ལ་ཐོང་། གློད་ལ་ཞོག ཡན་པར་ཞོག སངས་རྒྱས་འཐོབ།།
བྱང་ཆུབ་འགྲུབ། ཅེས་གསུངས། རིམ་ལྔ་ལས། ཇི་ལྟར་ཆུ་ལ་ཆུ་བཞག་ལྟར། ། མར་ལ་
མར་ཉིད་བཞག་པ་བཞིན། ། ཆོས་ཉིད་སྤྲོས་དང་བྲལ་བ་ལ། ། ཤེས་པ་སྤྲོས་དང་བྲལ་བར་
བཞག ཅེས་དང༌། སེངྒེའི་རྩལ་རྫོགས་ལས། རིག་པ་མ་བསྒོམ་ལྷུན་གྲུབ་ལ། །བསྒོམ་པ་
བྱས་པས་ང་མི་རྙེད། ། རང་བྱུང་ཡེ་ནས་རྩོལ་མེད་ལ། །དཔྱོད་པ་བྱས་པས་ང་མི་མཐོང་། །
ཆོས་སྐུ་ཡེ་ནས་མཐའ་བྲལ་ལ། ། ལྟ་བ་བལྟས་པས་ང་མི་མཐོང་། ། ཞེས་དང་། ཀུན་མཁྱེན་
ཀློང་ཆེན་རབ་འབྱམས་ཀྱིས། ཨེ་མ་སྐལ་ལྡན་རིགས་ཀྱི་བུ། ། ངང་དང་རང་བཞིན་བདག་
ཉིད་ཆེ། ། རབ་འབྱམས་རིག་པའི་དབང་བསྐུར་ཉོན། ། ད་ལྟའི་ཤེས་པ་རང་སོར་ཞོག །
བཅོས་སླད་མ་བྱེད་ལྷོད་ཀྱིས་གློད། །སེམས་ཀྱི་འཕྲོ་འདུ་ལངས་ཀྱིས་བོར། །རྦད་ཀྱིས་ཆོད་ལ་
ཕྱམས་ཀྱིས་ཞོག །སེམས་ཉིད་མ་སྐྱེས་གཉུག་མའི་དོན། །རང་བཞག་ཡོངས་གྲོལ་ནམ་མཁའ་
འདྲ། ། བསམ་མེད་ཡེ་ནས་རྫོགས་པ་ཆེ། ། འདུ་འབྲལ་མེད་པའི་ཆོས་ཉིད་དོ། ། ཞེས་དང༌།
ཕ་དམ་པའི་ཞལ་ནས། སངས་རྒྱས་ཟེར་བའི་སྒྲ་བོ་ཆེ། གཡེར་བོ་ཆེ། རྩིས་པོ་ཆེ། དེ་
ཡང་ཡེ་གདོད་མ་ནས། ང་དང་བདག་མེད། ཕྱོགས་དང་རིས་མེད། བཟུང་བ་དང་འཛིན་
པ་མེད། བཟུང་བས་མ་ཟིན། བཏང་བས་མ་ཐོང་། བཞག་པས་མ་ཞོག བཤིགས་པས་
མ་བཤིག ཕྲལ་བས་མ་ཕྲོལ་བ་དེ་ཁྱེད་རང་གི་གམ་ན་འདུག་པའི་ཤེས་པ་ཝལ་ལེ་ཁྱུག་གེ་བ་
འདི་རང་ཡིན་ནོ། ། ཞེས་དང་། རྗེ་བཙུན་མི་ལའི་ཞལ་ནས། ནམ་མཁའ་བསྒོམ་དུ་བདེ་
ལགས་ན། ། ལྷོ་སྤྲིན་ནམ་མཁའི་ཆོ་འཕྲུལ་ཡིན། ། ནམ་མཁའ་རང་གི་ངང་དུ་ཞོག ། ཉི་ཟླ་
བསྒོམ་དུ་བདེ་ལགས་ན། །གཟའ་སྐར་ཉི་ཟླའི་ཆོ་འཕྲུལ་ཡིན། །ཉི་ཟླ་རང་གི་ངང་དུ་ཞོག །
རི་བོ་བསྒོམ་དུ་བདེ་ལགས་ན། །རྩི་ཤིང་རི་བོའི་ཆོ་འཕྲུལ་ཡིན། །རི་བོ་རང་གི་ངང་དུ་ཞོག།རྒྱ་
མཚོ་བསྒོམ་དུ་བདེ་ལགས་ན། ། རྦ་རླབས་རྒྱ་མཚོའི་ཆོ་འཕྲུལ་ཡིན། །རྒྱ་མཚོ་རང་གི་ངང་དུ་
ཞོག ། སེམས་ཉིད་བསྒོམ་དུ་བདེ་ལགས་ན། ། རྣམ་རྟོག་སེམས་ཀྱི་ཆོ་འཕྲུལ་ཡིན། །སེམས་
ཉིད་རང་གི་ངང་དུ་ཞོག །ཅེས་གསུངས་སོ། ། རྒྱལ་བ་བློ་བཟང་གྲགས་པའི་ཞལ་ནས།
ནམ་ཞིག་རེས་འཇོག་མེད་པར་ཅིག་ཅར་དུ། །རྟེན་འབྲེལ་མི་བསླུ་མཐོང་བ་ཙམ་ཉིད་ནས། །
ངེས་ཤེས་ཡུལ་གྱི་འཛིན་སྟངས་ཀུན་འཇིག་ན། ། དེ་ཚེ་ལྟ་བའི་དཔྱད་པ་རྫོགས་པ་ལགས། །
— 284 -



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱུས་ལག་བཅིང་བཞུགས།
ཞེས་དང་། མཐའ་བྲལ་དབུ་མའི་རིག་པའི་མཚོན་རྣོན་གྱིས། །མཐར་འཛིན་དམིགས་གཏད་
ཐམས་ཅད་འཇིག་བྱེད་པ། ། ཚུལ་བཞིན་དཔྱོད་པའི་ཡངས་པའི་ཤེས་རབ་ཀྱིས། ། དེ་ཉིད་
རྟོགས་པའི་བློ་གྲོས་རྒྱས་པར་མཛོད། །ཅེས་གསུངས། ཡང་དགོན་པས། སྣང་ཚད་རིག་
པའི་རང་སྣང་ཡིན། །གྲག་ཚད་སྐྱེ་མེད་རང་སྒྲ་ཡིན། །དྲན་ཚད་གནས་ལུགས་རང་ངོ་ཡིན། །
རང་རིག་རྟོགས་ན་སངས་རྒྱས་ཡིན། ། ཞེས་དང༌། སློབ་དཔོན་བཻ་རོ་ཙ་ནས། བྷེམ་དུ་མེད་
པའི་ཆོས་དབྱིངས་ཆེན་པོ་ལ། ། བསམ་དུ་མེད་པའི་རིག་པ་མ་ཡེངས་ཞོག །ཅེས་དང་།
མར་བ་ལོ་ཙཱ་བས། གདོད་ནས་དག་པའི་སེམས་རྒྱུད་འདི། །གློ་བུར་རྐྱེན་གྱིས་མ་བསླད་ན། །
ནམ་མཁའ་བཞིན་དུ་འདུས་མ་བྱས། །ཕྱིན་ཅི་མ་ལོག་གནས་ལུགས་ཡིན། །ཡིད་ལ་བྱ་རྒྱུ་རྡུལ་
ཙམ་མེད། ། བཟུང་དུ་རྡུལ་ཙམ་མི་དམིགས་ཀྱང་། ། མན་ངག་རྒྱུད་ལ་གོམས་པ་ན། ། ཚེ་
ཡི་འདུ་བྱེད་གཏོང་བའི་ཚེ། །ཕ་རོལ་ཕྱིན་པའི་དབྱིངས་སུ་ཐིམ། །དེ་ལ་སྐྱེ་བ་ཡོད་མ་ཡིན། །
ནམ་མཁའ་ལྟ་བུའི་རང་སེམས་དེ། །ན་བུན་རྟོགས་པས་མ་བསླད་ཅིག །ཅེས་དང༌། གཡུ་
ཐོག་པས། ཨེ་མ་ཧོ༔ བཅོམ་ལྡན་དགྱེས་པ་རྡོ་རྗེ་འདི། །གདོད་ནས་དག་པའི་རང་སེམས་
ཡིན། །དེ་ནི་སྟོང་དང་སྟོང་མིན་ཏེ། ། སྤྲོས་པ་མེད་པའི་ངང་ལ་གནས། །སྤྲོས་བྲལ་རང་བྱུང་
ཡེ་ཤེས་ཏེ། །སྔོན་ཆད་མ་ཤེས་ལམ་བསྒོམ་པས། །འཁྲུལ་བས་འཁྲུལ་བ་བསྒོམ་པར་གོ །ད་
ནི་སྒོམ་མཁན་བློ་དང་བྲལ། །བསྒོམ་འདོད་བསྒོམ་གྱིས་སྒོམ་དེ་བསྒྲིབས། །བསྒོམ་མེད་རྟོགས་
ཚེ་ཐམས་ཅད་བསྒོམ་དུ་འཆར། ། སོ་སོ་སྐྱེ་བོའི་ཡེ་ཤེས་རང་གིས་བཅིངས། ། རྣལ་འབྱོར་བ་
ལ་དུག་ལྔ་རྒྱུན་དུ་ཤར། །སྐྱེ་འགགས་མེད་པའི་ཆོས་ཀྱི་གནས་ལུགས་དེ། །མཁས་པས་མི་ཤེས་
ལྐུག་པ་དག་ལ་དྲིས། ། དེས་ཀྱང་མི་ཤེས་དུར་ཁྲོད་རོ་ལ་དྲིས། ། དེ་ཡིས་བཤད་པ་ཆོས་ཀྱི་
གནས་ལུགས་ཡིན། ། ཞེས་དང༌། རྒོད་ཚང་བས། རང་གི་སེམས་ལ་ཅེར་གྱིས་ལྟོས། །
བལྟས་པས་མི་མཐོང་དངོས་པོ་མེད། ། མེད་པའི་ངང་ལ་ལྷོད་ཀྱིས་གློད། ། ཡལ་ལེ་ཆད་དེ་
འཛིན་མེད་ཞོག ། ཡང་ཅིག་རྣམ་རྟོག་སྐྱེས་པ་ན། ། ངོ་བོ་ཅེར་གྱིས་ཟུངས་མཛོད་ལ། ། ཁོ་
རང་ཐོག་ཏུ་ལྷོད་དེ་ཞོག །རང་སར་གྲོལ་བར་ཐེ་ཚོམ་མེད། །ཕྱི་ཡི་ལུས་ལ་ཅེར་གྱིས་ལྟོས། །
རང་སྣང་སྒྱུ་མ་ལྟ་བུ་ཡིན། ། གང་ཤར་ཐོག་ཏུ་འཛིན་མེད་ཞོག ། ཅེས་དང་། མཉམ་མེད་
ནམ་མཁར་སྤྱོད་པས། ང་འགྲོ་འཆག་ཉལ་འདུག་གང་བྱེད་དུས། ། གང་ཤར་སྒོམ་དུ་མ་ཤོར་
ན། །གང་ཤེས་སྡུག་གི་སྣོན་པ་ཡིན། ། གང་ཤར་གྱི་རྣམ་རྟོག་མ་དགག་མཛོད། །ཤར་བ་
དེའི་རྗེས་སུ་མ་འབྲངས་མཛོད། ། སེམས་དེ་གའི་ཐོག་ཏུ་སྐྱུར་ལ་ཞོག མ་བསྒོམ་པའི་ངང་
ནས་མ་ཡེངས་པ། །འདི་ག་གཅིག་པུས་ཆོག་པ་ལ། །འདི་དོན་གོ་བ་ལ་ལྟ་བ་ཟེར། །ཉམས་
སུ་ལེན་པ་སྒོམ་པ་ཡིན། །རྒྱུན་དུ་སྐྱོང་བ་སྤྱོད་པ་ཡིན། །བརྟན་པ་ཐོབ་པ་འབྲས་བུ་ཡིན། །
- 285 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
ཞེས་དང་། གསང་ཡེ་ལས། ཀ་དག་གནས་ལུགས་སྐྱོང་བའི་ཚེ། ། ཡིད་དཔྱོད་བློ་ཡི་གཏོད་
ཕུར་ཕུད། །ཅེས་གསུངས་སོ། །མདོར་ན་གཤིས་ལ་བྱ་བ་དང་བྲལ་བས་སྒོ་གསུམ་རང་བབས་
ལྷུན་མཉམ་ཡངས་པ་ཆེན་པོའི་ཀློང་དུ་འགགས་བསྡམ་པའི་ཚུལ། རང་བཞིན་རྫོགས་པ་ཆེན་
པའི་གནད་ཀྱི་ཆེ་བ་རྡོ་རྗེའི་གད་མོ་ཆེན་མོ་བཅུ་གཉིས་དང་། རྣམ་ཤེས་ཚོགས་བརྒྱུད་དག་པར་
བྱེད་པའི་ཚིག་ཆེན་པོ་བརྒྱད་ཀྱིས་གཏན་ལ་དབབ་པའི་དོན་ཐད་ཀའི་ཤེས་པ་རྒྱུ་འབྲས་སྤང་བླང་
ལས་འདས་པ་ཉིད་དུས་གསུམ་འཕོ་འགྱུར་མེད་པར་ལམ་དུ་འཁྱེར་རོ། ། དེ་ལྟར་ནའང་ཀུན་
མཁྱེན་ངག་གི་དབང་བོས། གཤིས་དེར་ཕེབས་པའི་རྣལ་འབྱོར་པ་ཆེན་པོ་རྣམས་ལ་རྒྱུ་འབྲས་
དགེ་སྡིག་བླང་དོར་མེད་པར་ཐད་དྲང་དུ་བཤད་དེ་རྒྱལ་དབང་པདྨ་དང་བི་མ་ལ་དང༌། ཏེ་ལོ་
བ་ལ་སོགས་པ་བཞིན་ནོ། ། རང་ཅག་རྣམས་ལ་བློས་དེ་ལྟར་རྟོགས་ཀྱང་གོམས་པས་ཐོག་ཏུ་མ་
ཕེབས་པས་གཤིས་ལ་མི་སྐྲག་ཅིང་ལས་འབྲས་ཆ་ཕྲ་བ་ལ་འཛེམ་པ་བསྐྱར་ནས་བཤད་དོ། །ཞེས་
གསུངས་པའི་ ཕྱིར་བློ་དམན་རྣམས་ལ་བདེན་པ་གཉིས་ཀྱིས་ཕྱེ་ནས་བཤད་པས་གདོད་རྟོགས་
པར་འགྱུར་གྱི་དེའི་ཚུལ་ནི་དབང་བོ་རྟུལ་བོ་རྣམས་ཉོན་མོངས་གང་སྐྱེས་ངོས་བཟུང་སྟེ། རང་
སར་བཞག་པས་ ཉོན་མོངས་པའི་ངོ་བོ་ཡུལ་མེད་རྩ་བྲལ་དུ་སོང་བའི་འགྱུ་བ་གནས་དག་གི་
དགོངས་པ་བསྐྱང་ཞིང་རྩོལ་སྦྱང་ངོ༌། ། བློ་ཆེ་བ་རྣམས་ནི་ཆོས་ཉིད་ངང་ནས་གྲོལ་བའི་གནད་
ཀྱིས་ཉོན་མོངས་པ་དང་རྣམ་རྟོག་གང་སྐྱེས་ཀྱང་དེའི་རང་བཞིན་ཚུགས་མི་ཐུབ་པར་རྟ་རྔའི་
མདུད་པ་ངང་གིས་གྲོལ་བ་བཞིན་དུ་ཤར་གྲོལ་རིས་མེད་དུ་སངས་པ་ལ་སླར་གཉེན་པོས་གཅུན་མི་
དགོས་ཤིང་། སེམས་སྡེ་ལྟར་རྒྱུས་མི་འདེབས་ཀློང་སྡེ་ལྟར་དབྱིངས་ལ་མི་གཏོད་པར་རང་
བབས་དམིགས་བསམ་ལས་འདས་པ། མན་ངག་སྡེའི་མྱོང་ཐོག་ཏུ་ལ་བཟླ་བར་བྱའོ། །དེ་
ཉིད་གོམས་པ་ན་ཀུན་བྱེད་ལས། མ་བསྒྱུར་མ་སྦྱངས་རིག་པ་ལྷུན་རྫོགས་པ། ། ཞེས་པ་ལྟར་
རིག་པ་སྦྱངས་བསྒྲོད་མེད་པའི་ས་ལ་བྱང་ཆུབ་སེམས་དཔའི་ས་བཅུ་དང་སྔགས་ཕྱི་ནང་གི་བསྐྱེད་
རྫོགས་རྩོལ་སྒྲུབ་ཀྱིས་ས་ལམ་དགོས་སུ་སྦྱོང་མི་དགོས་ཏེ། ཡེ་ཤེས་ཀྱི་ངོ་བོ་གཅིག་ཏུ་བཟླུམས་
པའི་ཕྱིར་རོ། ། དེ་ལྟ་བུའི་ཟབ་ལམ་ཆོས་འཕགས་པའི་མན་ངག་འདི་ཉིད་སྟོན་མཁན་གྱི་བླ་མ་
དེ་ཉིད་མདོ་སྔགས་ཐམས་ཅད་ལ་མཁས་ཤིང་ཁྱད་པར་རྫོགས་པ་ཆེན་པོའི་ལྟ་བ་རྣལ་མ་རྟོགས་
ཤིང་ཉམས་སུ་བླངས་ནས་གྲོལ་རྟགས་ཐོན་པ་ཞིག་གིས་ཆོས་སྐུ་གཅེར་མཐོང་དུ་བསྟན་ནས་སློབ་
མ་ལ་ངོ་འཕྲོད་ངེས་སུ་བྱས་ཏེ། བཀའ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པའི་བཀའ་
དང་བསྟན་བཅོས་དུ་མ་ལ་གཏུགས་ཏེ། བླ་མས་གསུངས་པ་དང་སློབ་མས་རྟོགས་པ་གཉིས་
བཀའ་དང་མཐུན་མི་མཐུན་བརྟགས་པ་ཤིན་ཏུ་གལ་ཆེ་སྟེ། དེང་སང་མདོ་རྒྱུད་དང་མི་བསྟུན་
པར་བླ་མས་སློབ་མའི་ངོ་འཛིན་ཅིང་བསྟོད། སློབ་མ་བློ་ཆུང་རྣམས་དགའ་ཞིང་ཁོའི་བླ་མ་ནི་
- 286 -



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱས་ལག་བཅིང་བཞུགས།།
ཐམས་ཅད་མཁྱེན་པ་ཟེར་ཏེ། རྫོགས་པ་ཆེན་ པོའི་འཁྲིད་ཡོངས་རྫོགས་ལན་མང་དུ་ཐོབ།
ཉམས་ལེན་ཡང་བྱས་ཟེར་ཞིང་། དོན་ལ་གཏུགས་ན་རྫོགས་པ་ཆེན་པོ་ཞེས་བྱ་བའི་ཚིག་གཅིག་
པུ་ལ་ཡང་འགྲེལ་མི་ཕོག་ཅིང་། མ་བཅོས་རང་བབས་དང་ཐ་མལ་གྱི་ཤེས་པ་ཡང་བློས་བཏང་
བའི་ཐ་མལ་རང་ག་མའི་ཤེས་པ་དང༌། ཡིད་དཔྱོད་ཀྱིས་བཞག་པའི་གསལ་སྟོང་འཛིན་མེད་ཀྱི་
བསམ་གཏན་ལ་མཐར་ཐུག་ཏུ་འདོད་པ་རྣམས་རྫོགས་པ་ཆེན་པོའི་དོན་དང་གཏན་ནས་མཐུན་
པ་མེད་དོ། ། དེང་སང་གསར་རྙིང་གང་ཡིན་ཀྱང་དོན་གྱི་བསྟན་པ་བསྟན་འཛིན་ཉམས་དམའ་
ཞིང་གཟུགས་བརྙན་གྱི་བསྟན་པ་ནི་རྒྱས་གྲགས་པས། ཡིན་པ་དང་མ་ཡིན་པ་འབྱེད་ཤེས་པའི་
བླ་མ་རྒྱལ་དབང་པདྨ་འབྱུང་གནས་དང་། ཀུན་མཁྱེན་ཙོང་ཁ་པ་དང་མི་ལ་བཞད་པའི་རྡོ་རྗེ།
ཀློང་ཆེན་རབ་འབྱམས་པ་ངག་གི་དབང་བོ། མཁྱེན་བརྩེ་དྲི་མེད་འོད་ཟེར་རིན་པོ་ཆེ་ལྟ་བུའི་
མཁས་ཤིང་གྲུབ་པ་བརྙེས་པ་རྣམས་མ་མཆིས་པས་ཁོ་བོ་ནི་ཤིན་ཏུ་ཡི་མུག་ཅིང་ཕྱོགས་རེ་ཙམ་
གྱིས་ཡིད་མ་ཚིམ་པར་མདོ་སྔགས་ཐམས་ཅད་ལ་རང་ནུས་དང་མཚམས་པར་ཡང་ཡང་སྦྱངས་པ་
ཡིན་ནོ། །རྗེ་བདག་ཉིད་ཆེན་པོས། འབད་པ་དུ་མས་མཁས་པ་ཡི། །རྗེས་སུ་འབྲངས་ནས་
ཁྱོད་ཀྱིས་ནི། །དགོངས་པ་ཡང་དང་ཡང་དུ་བཙལ། །གསུངས་པ་བཞིན་དུ་བཙལ་ཞིང་ཀུན་
མཁྱེན་ཡབ་སྲས་ཀྱི་ལེགས་བཤད་ལ་བརྟེན་ནས་རྟོགས་པའི་ལྟ་བ་འདི་ནི་དེང་སང་ལྟ་བ་རྟོགས་
པར་རློམ་པ་ཁ་ཅིག་དང་མི་མཐུན་པར་གདའ་བས་རང་ལྟ་མཆོག་ཏུ་འཛིན་པ་ནི་ལམ་གོལ་བའི་
རྒྱུའོ་སྙམ་སྟེ་མཁས་གྲུབ་དམ་པ་དུ་མའི་གསུངས་དང་ཡང་ཡང་ཞུ་དག་བྱས། ཁྱད་པར་རྒྱལ་
བའི་བཀའ་ཤེས་རབ་ཀྱི་ཕ་རོལ་ཏུ་ཕྱིན་པ་ནས་ཐེ་ཚོམ་གྱི་དྲ་བ་མ་ལུས་པར་ཆོད་པར་གྱུར་ནས།
མི་ལའི་མགུར་ལ་བལྟས་པས། ཡིད་མི་ཆེ་ན་རྒྱལ་བའི་བཀའ་ལ་ལྟོས། །བཀའ་དྲི་མ་མེད་པས་
ངེས་ཤེས་འདྲོངས། །གསུངས་པའི་དོན་ཐོག་ལ་བབ་པོ། ། ད་ལྟ་ཁོ་བོ་ནི་འདི་ལྟར་སེམས་
སོ། །རྗེ་མི་ལས་རྟོགས་པའི་ཕྱག་རྒྱ་ཆེན་པོའི་ལྟ་བ། རྗེ་བཙུན་ཙོང་ཁ་པ་ཆེན་པོས་རྟོགས་པའི་
དབུ་མ་ཐལ་འགྱུར་བའི་ལྟ་བ། ཀུན་མཁྱེན་ཡབ་སྲས་ཀྱིས་རྟོགས་པའི་རྫོགས་པ་ཆེན་པོའི་ལྟ་བ་
འདི་གསུམ་ནི་རྟོགས་བྱེད་ཐབས་ཀྱི་སྒོ་ནས་མི་འདྲ་ལ། རྟོགས་བྱ་དོན་གྱི་སྒོ་ནས་གཅིག་པར་གོ་
བ་ཙམ་མ་ཡིན་པར་མྱོང་ཐོག་ནས་ངོ་འཕྲོད་པ་ཡིན་ནོ། །འོ་ན་སོ་སོར་འཛིན་པ་ཅི་ཡིན་ཟེར་ན།
རྟོགས་པ་རྣམས་ཀྱིས་སོ་སོར་བཟུང་བ་ནི་ཐབས་མི་འདྲ་བའི་ཕྱིར་དང་རང་རང་གི་རྗེས་འཇུག་ཁ་
འདྲེན་ཕྱིར་ཁྱད་ཆོས་བརྗོད་པ་དང༌། ལམ་གཞན་ལ་ཞུགས་ནས་ལོག་པར་སྤྱོད་པ་སུན་འབྱིན་
པའི་ཕྱིར་སོ་སོར་བཟུང་བ་ཡིན་ནོ། ། སངས་རྒྱས་ཀྱིས་ཀྱང་ཐེག་པ་རང་རང་གི་སྐབས་སུ་དེ་
དང་དེའི་བསྔགས་པ་བརྗོད་པ་ལྟ་བུའོ། ། མ་རྟོགས་པ་རྣམས་ཀྱིས་སོ་སོར་བཟུང་བ་ནི། ཐོས་
བསམ་བྱས་ཀྱང་བསྒོམ་པ་མེད་པ་དང་། བསྒོམ་ལོ་བྱས་ཀྱང་ཐོས་རྒྱ་ཆུང་བ་རྣམས་ཚད་ལྡན་གྱི་
— 287
]



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བླ་མ་དང་གདམས་པས་མ་ཟིན་པར་ལོག་པའི་བཤེས་གཉེན་གྱིས་བཟུང་ནས་ཡང་དག་པའི་དགེ་
བའི་བཤེས་གཉེན་དང་དེའི་བསྟན་པ་ལ་མི་མོས་ཤིང་སྨོད་པར་བྱེད་ཅིང་རང་ཞུགས་པའི་བསྟན་
པའི་གཟུགས་བརྙན་ལ་མཆོག་ཏུ་རློམ་ཞིང་གཞན་ལ་སྡང་བ་ནི་མ་རྟོགས་པའི་སྐྱོན་པོ་ཆེ་སྟེ་ལྷས་
སྦྱིན་དང་ལེགས་སྐར་བཞིན་ནོ། ། འོ་ན་ཁྱད་མེད་ན་རྫོགས་པ་ཆེན་པོ་ལ་ཁྱད་པར་དུ་མ་ཡོད་
ཟེར་བ་དང་འགལ་ལོ་སྙམ་ན་ཐུན་མོང་མ་ཡིན་པའི་ངོ་སྤྲོད་མ་གཏོགས་གཞིའི་ལྟ་བ་འདྲ་ཡང་
རྟོགས་བྱེད་ཀྱི་ཐབས་མི་འདྲ་བས་དབུ་མའི་ལྟ་བ་ནི་གཞུང་མང་པོ་ལ་སྦྱངས་པའི་མཁས་པ་མ་
གཏོགས་དཀའ་བས། དེང་སང་ཐམས་ཅད་ཀྱིས་ལྟ་བ་དཀའ་ཟེར་བ་དེ་ཡིན་ཏེ། ལྷག་མཐོང་
གི་ལྟ་བ་དངོས་ནི་ས་དང་པོ་མ་ཐོབ་པར་མི་མཐོང་བར་འདོད་དེ། ཕྱག་རྒྱ་ཆེན་པོ་སྔགས་ཀྱི་ལྟ་
བ་བསྐྱེད་རྫོགས་ཟུང་འབྲེལ་གྱི་སྒོ་ནས་རྩ་རླུང་གནད་དུ་བསྣུན་པ་ལས་རྟོགས་པར་འགྱུར་གྱིས།
སྤྲོས་བྲལ་གྱི་ལྟ་བ་དངོས་ནི་རླུང་དབུ་མར་མ་ཞུགས་པར་མི་རྟོགས་པར་འདོད། རྫོགས་པ་ཆེན་
པོ་ནི་གནས་ལུགས་ཡེ་གྲོལ་དུ་འདུག་པས་བླ་མའི་མན་ངག་གིས་རིག་པ་གཅེར་མཐོང་དུ་ངོ་སྤྲོད་
པ་ལ་མཁས་པ་ཆེན་པོ་ པཎྜི་ཏ་དང་བླུན་པོ་ བ་ལང་གི་རྫི་ གཉིས་དང་། ཚོགས་རྒྱ་ཆེན་པོ་
བསགས་པ་དང་། ཚོགས་ཏིལ་འབྲུ་ཙམ་ཡང་མ་བསགས་པ་སོགས་ཀྱིས་ལྟ་བ་རྟོགས་པ་ལ་ཁྱད་
པར་ཅུང་ཟད་ཀྱང་མེད་པ་དང་དཀའ་ཚེགས་ཡིན་ལ་མ་ལྟོས་པར་གདན་ཐོག་གཅིག་ནས་ཁྲེགས་
ཆོད་ཀྱི་ལྟ་བ་རྟོགས་པར་འགྱུར་བས་ཁྱད་པར་དུ་འཕགས་སོ། ། ལམ་བསྒོམ་པའི་ཕྱོགས་ནས་
ཀྱང་གཞན་གཉིས་ནི་འབད་རྩོལ་ལ་ལྟོས་ཤིང་སྤྲོས་པ་དང་བཅས་པ་ལ། རྫོགས་པ་ཆེན་པོ་ནི་
གཞི་སྤྲོས་པ་དང་བྲལ་བ་བཞིན་དུ་ལམ་ཡང་སྤྲོས་པ་དང་བྲལ་བའི་ཐོད་རྒལ་སྣང་བཞིའི་ཡེ་ཤེས་
ལ་སྤྱོད་ཅིང་འབྲས་བུ་སྤྲོས་པ་དང་བྲལ་བའི་ཀློང་དུ་མྱ་ངན་ལས་འདས་པ་ནི་ལམ་གཞན་ལ་མ་
གྲགས་ཀྱང་ཁྱད་པར་དུ་མས་འཕགས་པ་ཡིན་ནོ། ། དེ་ལྟར་རྫོགས་པ་ཆེན་པོའི་ལྟ་བའི་གནད་
ཟབ་མོའི་ཁྲིད་ཡིག་གསར་དུ་བཀོད་པ་ནི། ཚད་ཐུབ་ཀྱི་མན་ངག་རྣམས་ལ་གཞི་བྱས་ཏེ། ཕོ་
ཚོད་མ་ཡིན་པའི་ཤེས་རབ་ཀྱིས་དཔྱད་ཅིང་། ཁྱད་པར་གོ་བ་ཙམ་གྱིས་རྗེས་སུ་འབྲངས་པ་མ་
ཡིན་པར་དབེན་པའི་གནས་ནས་བསྒོམ་ཞིང་ཉམས་སུ་བླངས་པ་ལ་བརྟེན་ནས་རང་རིག་ཀ་དག་
ཆོས་སྐུའི་རང་ཞལ་དང༌། རང་མདངས་ལྷུན་གྲུབ་གཟུགས་སྐུ་གཉིས་ཀྱི་དཀྱིལ་འཁོར་མངོན་
སུམ་དུ་མཐོང་བའི་དཔའ་གདེང་གིས་བྱས་པའི་ལག་རྗེས་འདི་དག་ལ་རྗེས་འཇུག་སྐལ་ལྡན་
རྣམས་ཀྱིས་ཉམས་ལེན་སྙིང་བོར་མཛོད་དང་གཏན་གྱི་འདུན་མ་འགྲུབ་པར་འགྱུར་བ་ཡིན་ནོ། །
སྨྲས་པ། རང་རིག་ཡེ་ནས་དག་པ་ཆོས་སྐུའི་ཞལ། ། གློ་བུར་མཚན་འཛིན་དྲི་མས་
ཡོངས་བསྒྲིབས་ནས། ། འཁྲུལ་སྣང་འཁོར་བའི་གནས་སུ་འོ་བརྒྱལ་བ། ། ཡང་དག་ལམ་སྟོན་
བླ་མའི་མན་ངག་གིས། །དྲི་བྲལ་གནས་ལུགས་རྗེན་པ་ལྟ་བའི་མུར། །གཞི་ཡི་རྒྱལ་ས་ཟིན་པའི་
— 288 -



ཚིག་དབང་དང་འབྲེལ་བའི་ཀ་དག་ཁྲེགས་ཆོད་ཀྱི་ཁྲིད་ཡིག་སངས་རྒྱུས་ལག་བཅིང་བཞུགས།
ངལ་གསོ་ཐོབ། ། བསམ་དོན་འགྲུབ་བམ་ཞིབ་ཏུ་བསམ་བློ་ཐོངས། ། བཀའ་དྲིན་ཆེའམ་བླ་
མའི་དྲིན་ལ་སོམས། །
ཞེས་ པ་ འདི་ ནི་ རྒྱུ་ ཟའི་ བླ་ མ་ འགྲོ་ འདུལ་ རྡོ་ རྗེ། རབ་ འབྱམས་ གསང་ཆེན་ བསྟན་ འཛིན་ དང༌།
གཅོད་པ་མཐུ་སྟོབས་རྣམ་རྒྱལ། དགེ་སློང་རང་གྲོལ་རྡོ་རྗེ། པདྨ་རྣམ་རྒྱལ་སོགས་ཀྱིས་གཙོས་ཁྲིད་པ་བརྒྱ་
དང་ཉི་ཤུས་བསྐུལ་ངོར། ༧ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། །
- 289 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས། །
ཐོད་རྒལ་གནད་ཀྱི་ཁྲིད་ཡིག་རྡོར་སེམས་གསང་ལམ་བཞུགས་སོ། །
2]
༄༅། །བླ་མ་དང་པདྨ་ལྷུན་གྲུབ་སྐུ་ལྔའི་བདག་ཉིད་ཅན་དབྱེར་མ་མཆིས་པའི་ཞབས་ལ་
གུས་པ་ཆེན་པོས་ཕྱག་འཚལ་ལོ། ། འདིར་འོད་གསལ་རྫོགས་པ་ཆེན་པོའི་ཐུན་མོང་མ་ཡིན་པ་
དངོས་གཞིའི་སྐོར་ལས། ལྷུན་གྲུབ་ཐོད་རྒལ་གྱི་ཁྲིད་ཀྱི་རིམ་པ་ལ། ཀ་དག་ཁྲེགས་ཆོད་ལས་
ཀྱང་ལྷུན་གྲུབ་ཐོད་རྒལ་ ཁྱད་པར་བདུན་གྱིས་འཕགས་ཚུལ་དང་། འོད་ གསལ་གང་ན་་་་་
བཞུགས་པའི་ཡུལ་དང་ཇི་ལྟར་ཉམས་སུ་ལེན་པའི་ཚུལ་གསུམ་ལས།
དང་པོ་ནི། རང་རིག་པའི་ཡེ་ཤེས་ཡེ་ཐོག་དང་པོ་ནས་སྐུ་ལྔ་དང་ཡེ་ཤེས་ལྔའི་བདག་ཉིད་
ལྷུན་གྲུབ་ཏུ་བཞུགས་ཤིང༌། ཡོན་ཏན་ཐམས་ཅད་ཀྱི་འབྱུང་གནས་སྐྱོན་ཐམས་ཅད་དང་བྲལ་
བར་ཁྲེགས་ཆོད་ཀྱིས་བསྟན་ཀྱང་མངོན་སུམ་དུ་སྟོན་མི་ནུས། ལམ་འདི་ནས་མངོན་སུམ་དུ་
སྟོན་ནུས་པས་ན། ཐེག་པ་འདི་ནི་ཐེག་པ་གཞན་ལས་ཁྱད་པར་དུ་མས་འཕགས་ཏེ། དཔེར་
ན་ཐེག་པ་ཆུང་ངུ་མེ་སྟག་ཙམ་ལ། ཐེག་པ་ཆེན་པོ་མདོ་ལུགས་སྐར་མ་ཙམ་དང་སྔགས་ཕྱི་བ་
སྐར་ཆེན་ཙམ་ལ། ནང་བ་ཟླ་བ་ཙམ་མོ། །འདི་ནི་ཉི་མའི་འོད་ལྟར་གསལ་འགྲིབ་མེད་ཅིང་
གཞན་ཐམས་ཅད་ཟིལ་གྱིས་གནོན་ཏོ། །གཞན་རྣམས་ནི་ཆུ་བོ་དང་། ཆུ་ཕྲན་དང༌། ཆུ་
མིག་དང་འཁྱིལ་ཆུ་ལྟ་བུ་ལ། འདི་ནི་དེ་ཐམས་ཅད་ཀྱི་འབྱུང་གནས་རྒྱ་མཚོ་ཆེན་པོ་ལྟ་བུའོ། །
གཞན་རྣམས་ནི་རྡུལ་དང་རྡེའུ་དང་རི་བོ་ལྟ་བུ་ལ། འདི་ནི་ས་ཆེན་པོ་དང་རི་བོ་མཆོག་རབ་ལྟ་
བུའོ། ། གཞན་རྣམས་ནི་ཁབ་མིག་གི་ནམ་མཁའ་དང་བུམ་པའི་ནམ་མཁའ། ཁང་པའི་ནམ་
མཁའ་དང་ཤར་ཕྱོགས་སོགས་ཀྱི་ནམ་མཁའ་ལྟ་བུ་ལ། འདི་ནི་ཡོངས་སུ་རྫོགས་པའི་ནམ་
མཁའ་ལྟ་བུའོ། །གཞན་རྣམས་སོ་སྐྱེས་དང་ཉན་རང་བྱང་སེམས་ལྟ་བུ་ལ། འདི་ནི་སངས་
རྒྱས་བཅོམ་ལྡན་འདས་ལྟ་བུའོ། ། གཞན་རྣམས་ཚིག་རྒྱ་ཆེ་ཡང་དོན་རྒྱ་ཆུང་བ་བློན་པོ་དང༌།
འབངས་ཕལ་བའི་གཏམ་མང་བ་ལྟ་བུ་ལ། འདི་ནི་ རྒྱལ་པོའི་བཀའ་ཚིག་གཅིག་པུ་དང་་་་
འདྲའོ། །གཞན་རྣམས་ནི་འདི་སྟོན་པའི་ལམ་ལྟ་བུ་ལ། འདི་ནི་ཡུལ་དངོས་ལ་སླེབས་པ་ལྟ་
བུའོ། །ཐེག་པ་གཞན་ལ་ཞུགས་ནས་འདི་ལ་སྨོད་བཞིན་སངས་རྒྱས་བསྒྲུབ་པ་ནི་རང་གི་སྲོག་རྩ་
སྤུ་གྲིས་གཏུབ་བཞིན་ཚེ་རིང་དུ་རེ་བ་དང་འདྲའོ། ། འདི་ལ་རྨོངས་པའི་གང་ཟག་ནི་མ་རིག་པ་
— 29O –



ir
ཐོད་རྒལ་གནད་ཀྱི་ཁྲིད་ཡིག་རྡོར་སེམས་གསང་ལམ་བཞུགས།
དང་བཅས་པའོ། ། འདིའི་དོན་ཁོང་དུ་ཆུད་པ་ནི་མ་རིག་པ་དང་བྲལ་ཞིང་ཆོས་ཐམས་ཅད་ཀྱི་
དོན་ གཅིག་ཆར་དུ་རྟོགས་པའོ། ། གཞན་རྣམས་ནི་འདིའི་སྔོན་འགྲོ་ལ། འདི་ནི་དངོས་
གཞིའོ། །གཞན་རྣམས་ཀྱིས་འདི་མི་མཐོང་ལ། འདིས་གཞན་རྣམས་ཀྱི་དོན་མཐོང་ངོ༌། །
གཞན་རྣམས་མེད་ཀྱང་རུང་གི་འདི་ནི་མེད་མི་རུང་ངོ༌། ། ཁྲེགས་ཆོད་ཀྱི་ལྟ་བ་ནི་གཞན་རྣམས་
ལས་ཁྱད་པར་དུ་འཕགས་ཀྱང་། འདི་ནི་ཁྲེགས་ཆོད་ལས་ཀྱང་འཕགས་ཏེ། ཨ་ཏི་ཟབ་དོན་
ལས། དེ་ལ་འདི་ནི་སྔར་བས་ཁྱད་པར་བདུན་གྱིས་འཕགས་ཏེ། སྣང་བ་འོད་ཀྱི་ཁྱད་པར།
ཉམས་ལེན་ལག་ལེན་དུ་འདྲིལ་བའི་ཁྱད་པར། རང་གནད་མངོན་སུམ་དུ་གཟིར་བའི་ཁྱད་
པར། ལུས་གནད་རྩའི་ཁྱད་པར། མཐོང་བ་དབང་པོའི་ཁྱད་པར། རང་རིག་ཡུལ་གྱི་ཁྱད་
པར། ཉམས་མྱོང་གོང་འཕེལ་གྱི་ཁྱད་པར་ཏེ་བདུན་པོ་འདིས་གཞན་ལས་ཁྱད་པར་འཕགས་
པའོ། ། ཞེས་དང༌། ཀུན་མཁྱེན་ཆེན་པོས། ཁྲེགས་ཆོད་ཀྱིས་ས་རྡོ་རི་བྲག་ལ་སོགས་པ་
འཁྲུལ་སྣང་གི་ཡུལ་དག་པར་མི་ནུས་པ། ཐོད་རྒལ་གྱིས་སྣང་བ་འོད་ལྔར་བྱེད་པའི་ཁྱད་པར།
རིག་པ་ཡེ་ནས་འོད་གསལ་དུ་གསུངས་པ་དེ་ཁྲེགས་ཆོད་ཀྱིས་སྟོང་ལ་གསལ་བ་ཙམ་ལས་བལྟར་
མེད་དུ་ཐག་གཅོད་པ། ཐོད་རྒལ་དུ་གནད་གཅུན་པས་ཡེ་ཤེས་ཀྱི་མཐོང་ཕྱེ་སྟེ་ཆོས་ཉིད་ཟེར་
གདངས་ལ་མཐོང་བའི་ཁྱད་པར། ཁྲེགས་ཆོད་དུ་དབང་པོ་དྲུག་གི་སྒོ་མ་དག་པ་འཁྲུལ་སྣང་ལ་
ཞེན་པ་སྤོང་བའི་དྭངས་འཚོལ་བ་ལ། ཐོད་རྒལ་དུ་དག་པ་འོད་གསལ་གྱི་སྒོ་ཡེ་ཤེས་ཀྱི་རླུང་
གིས་ཕྱེ་བས་ཕྱི་ནང་ཟང་ཐལ་གྱི་དབང་པོས་དབྱིངས་དང་ཡེ་ཤེས་འདུ་འབྲལ་མེད་པའི་སྒྲོན་མ་
བཞིའི་སྣང་བ་ལ་ལོངས་སྤྱོད་པའི་ཁྱད་པར། ཁྲེགས་ཆོད་དུ་རགས་པའི་རྩ་རླུང་ལ་བརྟེན་པའི་
གེགས་དང་། གོལ་ས་ཤིན་ཏུ་མང་ལ། དེ་ལྟར་བརྟེན་ཕྱིན་ཆད་འབྱུང་བའི་སྟོབས་ཆེ་ཆུང་གི་
ན་སོ་རྒན་གཞོན་ལའང་བལྟོས་ཤིང་། འདི་ནི་རགས་པ་སྤང་བྱ་ཡིན་པས་གནད་མི་གཡོ་བ་
གསུམ་གྱིས་བཅིངས་པ་ཙམ་ལས་དོན་དམ་ཡེ་ཤེས་ཀྱི་རྩ་རླུང་འཛིན་རྩོལ་ལས་འདས་པ་ལམ་དུ་
བྱས་པས། རགས་པ་ཐམས་ཅད་ཟད་ནས་ལུས་འོད་གསལ་དུ་གྲོལ་བའི་ཁྱད་པར། ཁྲེགས་
ཆོད་ཀྱིས་གལ་ཏེ་སྣང་བ་ཚད་དུ་མ་ཕྱིན་པར་ཕུང་པོ་ལས་གྲོལ་བར་སྲིད་ནའང་། ལུས་རྡུལ་
ཕྲན་དུ་དེངས་པ་ཙམ་ལས་འོད་གསལ་དུ་འགྲོ་མི་སྲིད། འོད་གསལ་དུ་མ་སོང་ན་རེས་འགའ་
བའི་སྒྱུ་ལུས་དང་ཟད་པར་གྱི་སྐྱེ་མཆེད་ལ་སོགས་པའི་མཐར་ཐུག་གིས་མི་ཆོད་པ་དང༌། སྤྱན་
དང་མངོན་ཤེས་རྫུ་འཕྲུལ་རླབས་པོ་ཆེའི་བདག་ཉིད་འཕོ་བ་ཆེན་པོ་རྡོ་ རྗེའི་ སྐུ་ མི་ཐོབ་པས།
རྟེན་དེས་གཞན་དོན་རླབས་པོ་ཆེ་མི་འགྲུབ་པའི་ཚུལ་རྒྱལ་དབང་པདྨ་དང་རྒྱ་བོད་ཀྱི་གྲུབ་ཆེན་
གཞན་གྱི་ཁྱད་པར་ལ་ལྟོས། མདོར་བསྡུ་ན་ཨ་ཏི་ལའང་སེམས་ཀློང་མན་ངག་གི་སྡེ་གསུམ་ལས། །
སེམས་སྡེ་རང་གསལ་ལ་ཁ་འབྱམས་པ་དང༌། ཀློང་སྡེ་གཞི་བྲལ་ལ་གདེང་བྱེད་པ་གཉིས་ཀས་
— 291 ག
is
in



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རིག་པ་མངོན་སུམ་དུ་མ་མཐོང་ཞིང༌། མན་ངག་སྡེའི་སྐོར་གསུམ་ལ་ཡང་བར་དོར་ལྟོས་འཆའ་
བ་ལས་མེད་པ། འདིར་འོད་ལུས་སུ་གྲོལ་བའི་གནད་ཡོད་པས་འཁྲུལ་སྣང་ལ་ལམ་བྱས་ནས།
མ་འཁྲུལ་བའི་འབྲས་བུ་འཚོལ་བ་དག་དང་། འདིའི་ཁྱད་པར་ཤེས་རབ་ཀྱི་མིག་ལྡན་རྣམས་
ཀྱིས་རྟོགས་པར་བྱའོ། ། ཞེས་གསུངས་སོ། ། དེ་ལྟ་བུའི་ཁྱད་པར་དུ་འཕགས་པའི་ལམ་ལ་
གོམས་འདྲིས་མ་བྱས་པར་རྫོགས་ཆེན་ལ་སྨོད་པ་ཀུན་མ་རིག་པའི་མུན་པས་བསྒྲིབས་པའི་སྐྱོན་
ཕྱིར་བྱུང་བ་ཡིན་ནོ། །
གཉིས་པ་ནི། ཐེག་མཆོག་རྒྱལ་པོ་འདིའི་གནད་ལ་སེམས་དང་ཡེ་ཤེས་གཉིས་སུ་དབྱེ་བ་
ལས། སེམས་ཀྱི་རང་བཞིན་ཆོས་ཉིད་ཀྱི་གདངས་སྐྱེས་བུ་འཕྱེའོ་འདྲ་བ་དེ་རླུང་རྟ་རྒོད་ལོང་བ་
ལྟ་བུ་དང་འདྲེས་པས་རྣམ་པར་རྟོག་པ་དང་བཅས་པའོ། ། དེ་ཡང་གློ་བ་ན་རྩ་གྲོ་སོག་གི་སྦུབས་
ཙམ་ཞིག་རླུང་གིས་གང་བ་ལས་དབུགས་ཐམས་ཅད་མཆེད་པའི་རྟེན་བྱེད་ཅིང་། དེ་ལས་རྩ་
འདབ་སོ་སོར་གྱེས་པའི་རྩལ་སྒོ་ལྔའི་ཡུལ་ལ་ཤར་ནས་ལས་དང་ཉོན་མོངས་པའི་བྱེད་ལས་ཅན་ཏེ།
དུར་ཁྲོད་ཕུང་པོ་རོལ་བར། སེམས་ཀྱི་ངོ་བོ་ཡེ་ཤེས་ཏེ། །དེ་ལ་གཟུང་འཛིན་རྩལ་དུ་ཤར། །
དབུགས་ལ་རྟ་བྱས་རྐྱེན་དང་འཕྲད། ། ཅེས་སོ། ། འོ་ན་ཡེ་ཤེས་དངོས་ནི་གང་ན་གནས་ཟེར་
ན། སྙིང་གི་དཀྱིལ་ ན་རང་བྱུང་དུ་གནས་ཏེ། རང་ ཤར་ལས། ཡང་ དག་ སངས་ རྒྱས་
དགོངས་པ་ནི། ། སེམས་ཅན་ཀུན་གྱི་རང་རྒྱུད་ལ། ། སྐུ་དང་ཡེ་ཤེས་ཚུལ་དུ་གནས། ། དེ་
ཡང་ཙིཏྟའི་དཀྱིལ་ན་གནས། ། ཡུངས་འབྲུ་འམ་ནི་ཏིལ་འབྲུ་ཙམ། ། མ་བསྐྱེད་རྫོགས་པའི་
ཚུལ་དུ་གནས། ། ཞེས་གསུངས་སོ། ། དེས་ན་ཡེ་ཤེས་ནི་ཙིཏྟ་ཤའི་སྒྲོན་མ་ངོ་བོ་རང་བཞིན་
ཐུགས་རྗེ་གསུམ་གྱིས་མཚོན་པར་བཞག་སྟེ་གནས་ལུགས་གཞིའི་སྒྲོན་མ་ཞེས་བྱའོ། ། དེ་སྐད་དུ་
ཐལ་འགྱུར་ལས། ཙིཏྟ་རིན་ཆེན་གཞལ་ཡས་ན། །ངོ་བོ་ཀ་ནས་དག་པའི་ཆ། །སྟོང་གསལ་
འདུས་པ་སྐུ་ཡི་གདངས། ། ཞལ་ཕྱག་རྫོགས་པ་བུམ་སྐུའི་ཚུལ། ། ལྷུན་གྲུབ་འོད་ཀྱི་གང་བུར་
གནས། ། ཐུགས་རྗེ་ཁ་དོག་སོ་སོར་གསལ། ། ཞེས་འོད་གསལ་གྱི་འཆར་གཞི་ཙམ་དུ་རང་
བཞིན་མེད་པར་བཞུགས་པ་ཡིན་ནོ། ། ཡེ་ཤེས་འཆར་བའི་ལམ་ནི། ཐལ་འགྱུར་ལས། རོ་
མ་རྐྱང་མ་ཀུན་དྷར་མ། ། ཀ་ཏི་ཤེལ་གྱི་སྦུ་གུ་ཅན། ། འཁོར་ལོ་ལྔ་ཡི་དབུས་དག་ནས། །
དབང་པོའི་སྒོ་ལ་ཟུག་པར་གནས། ། ཞེས་སྙིང་ནས་མིག་ཏུ་འབྲེལ་བའི་རྩ་ཀ་ཏི་ཤེལ་གྱི་སྦུ་གུ་
ཅན་ཏེ། གསེར་ཕྲེང་ལས། རིན་ཆེན་རྒྱ་མཚོར་འབྲེལ་བའི་རྩ། །དཀར་འཇམ་ཁོག་པ་སྟོང་
པ་ནི། ། ཐིག་ལེ་ཁྲག་གིས་མ་གོས་པ། ། ཡེ་ཤེས་ཆེན་པོ་དེ་ནས་རྒྱུ། ། ཞེས་པ་ལྟར་ལུས་དང༌
པོ་ཆགས་པའི་དུས་ན་ཆུའི་བྱེད་ལས་ཀྱིས་ཆགས་པའི་སྐྱེད་བྱེད་ཀྱི་རྩའི་མདུད་པ་ན་སྒྲོན་མའི་སྤྱན་
དང་། འབྱུང་བའི་སྤྱན་གཉིས་སྔོན་དུ་ཆགས་ནས་བྱུང་བའི་སྤྱན་ལས། ཕུང་པོར་གྲུབ་ཅིང་
- 292



ཐོད་རྒལ་གནད་ཀྱི་ཁྲིད་ཡིག་རྡོར་སེམས་གསང་ལམ་བཞུགས།
སྒྲོན་མའི་སྤྱན་ལས་ཡེ་ཤེས་ཀྱི་འོད་སྣང་གསལ་བྱེད་མིག་གི་ཨ་འབྲས་ཀྱི་དཀྱིལ་ན་རྩ་བ་མེན་གྱི་རྭ་
འདྲ་བ་ཕྲ་ཞིང་རྩེ་མོ་ཡངས་པ་གཉིས་ཆགས་ཏེ། དེ་ལ་དཀར་ནག་བྱེད་པ་ཆུའི་རང་བཞིན་
དྭངས་ལ་གསལ་བ་བྱུང་བས་རྒྱངས་ཞགས་ཆུའི་སྒྲོན་མ་ཞེས་བྱའོ། །དེ་ཡང་ཞིབ་ཏུ་དབྱེ་ན་ཀུན་
མཁྱེན་གྱིས། འོད་རྩ་དག་པས་ཡེ་ཤེས་ཀྱི་སྣང་བ་འཛིན་ལ། དེའི་རྟེན་གྱིས་འཁྲུལ་སྣང་གི་
སྣང་བ་མཐོང་བས་རྟེན་དང་བརྟེན་པའི་ཆ་གཉིས་སུ་ཤེས་རབ་དང་ལྡན་པ་རྣམས་ཀྱིས་རྟོགས་
པར་བྱའོ། ། ཞེས་གསུངས་པ་ནི། སྙིང་ཏིག་གི་རྒྱུད་ལས་ཀྱང་། སྙིང་ནས་མིག་ཏུ་འབྲེལ་བ་
ཡི༔ རང་བྱུང་གསང་བ་ཆེན་པོའི་རྩ༔ ཀ་ཏི་ཤེལ་གྱི་སྦུ་གུ་ཅན༔ ཞེས་པའི་དགོངས་
པར་ཤིན་ཏུ་འབྱོར་བ་ཡིན་ལ་རང་བྱུང་གི་སྒྲས་རྒྱུ་རྐྱེན་གྱིས་མ་བསྐྱེད་པའི་འོད་རྩ་ཞིག་ཡོད་པ་
དེའི་རྟེན་འབྲེལ་ལས། རླུང་གི་ཐིག་ལེ་སྟོང་པའི་སྒྲོན་མ་རྨ་བྱའི་མདོངས་ལྟ་བུ་ལ་སོགས་པ་སྒྲོན་
མ་རྣམ་པ་བཞིར་འཆར་རོ། །རྒྱངས་ཞགས་ཀྱི་རྟེན་ཆུང་ཡང་རི་དང་ཁང་ཁྱིམ་ལ་སོགས་པ་ཆེན་
པོ་རྣམས་སྣང་བ་ནི། རླུང་གི་ཆའི་ཕྲ་ཞིབ་ལས་བྱུང་ལ། དོན་དམ་པར་འབྱུང་བ་བཞི་ལས་
རླུང་རྩ་དང་བཅས་པ་དག་ནས་ཡེ་ཤེས་ཀྱི་རླུང་གི་ཆ་ལས་སྒྲོན་མ་བཞིར་སྨིན་ཅིང་དེ་ཉིད་ཀྱི་
བརྟེན་པའི་རང་བཞིན་ཅན་སྣང་བ་བཞི་བོའི་རྩལ་རྫོགས་ནས་ཟད་པའི་ས་ལ་བསྐྱལ་ནས་འགག་
བསྡམ་པའི་ཚུལ། ཚིག་དོན་རིན་པོ་ཆེར། ཐོད་རྒལ་གྱི་སྣང་བ་དང་པོར་འཆར་དགོས།
སྒོམ་དུས་མ་ཞེན་དགོས། ཕྱིས་ཟད་དགོས་ཏེ། རིག་པ་རླུང་དང་སྦྲགས་ནས་རང་ས་ཟིན་
དགོས་པའི་ཕྱིར་ཏེ། རླུང་གི་ཆ་དག་དགོས། རིག་གདངས་ཀྱི་ཆ་འཕེལ་བ་ལས་སླར་ནང་
དབྱིངས་སུ་ཟད་དགོས། འདིའི་དགོངས་པ་རྟོགས་པར་དཀའ་བའི་གནས་དེ་ཁོ་བོས་ཀྱང་རིང་
མོ་ཞིག་ནས་བླ་མའི་དྲིན་གྱིས་རྟོགས་པ་ཡིན་ནོ་གསུངས། གཞན་ཡང་འོད་གསལ་རྫོགས་པ་
ཆེན་པོའི་འོད་གསལ་གྱི་སྣང་བ་ཁྱད་པར་ཅན་འདི་དག་འཇམ་དཔལ་སྒྱུ་འཕྲུལ་དྲྭ་བ་ལ་སོགས་
པའི་རྒྱུད་སྡེ་ཆེན་པོ་མང་པོ་ཞིག་ནས་ཀྱང་གབ་པའི་ཚིག་གིས་བསྟན་པ་ལ་ཅེ་རེ་ལོང་དུ་སོང་བའི་
མངོན་པའི་ང་རྒྱལ་ཅན་ཁ་ཅིག་རིག་པའི་གཤིས་ལ་མ་གྲུབ་པ་གཅིག་བློས་བཏགས་ནས་ཀུན་
འབྱུང་གིས་བསྐྱེད་པའི་ཆོས་སོ་སྙམ་པ་ནི་མུན་སྤྲུལ་ཡིན་ཏེ་ ཟླ་བའི་གཤིས་ལ་འཕེལ་འགྲིབ་ཀྱི་
མཚན་ཉིད་ཡེ་ནས་གྲུབ་པ་ལྟར། རིག་པའི་གཤིས་ལའང་སྐུ་གསུམ་གྱི་མཚན་ཉིད་གདོད་ནས་
གྲུབ་སྟེ། དེ་ལྟར་གྲུབ་ཕྱིན་ཆད་ལོངས་སྐུའི་ཡོན་ཏན་ལམ་གྱི་སྣང་བ་ལ་རྩལ་རྫོགས་པའི་དུས་
འདིར་ཡང་མངོན་སུམ་ནས་ཚད་ཕེབས་ཀྱི་བར་ཟླ་བ་ཉ་བའི་དཔེས་མཚོན་པ་ལ་སྟོང་གི་ཟླ་བ་
དབྱིངས་སུ་ནུབ་པ་ནི་ཆོས་ཉིད་ཟད་པའི་མཐར་ཐུག་ནས་ཆོས་སྐུ་རང་མལ་ན་ཡོད་པའི་དཔེས་
མཚོན་པ་ཡིན་ནོ། །
གསུམ་པ་ནི་རླུང་སེམས་དེ་དག་པར་བྱེད་པའི་ཐབས་སུ་གསང་སྐོར་མན་ཆད་ཀྱི་ཐེག་པ་
- 293 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གཞན་ལས་རྩོད་པ་དང་བཅས་པའི་བསྐྱེད་རྫོགས་ཀྱི་ལམ་ལ་བརྟེན་ཀྱང་རྣམ་རྟོག་དང་དེའི་ཉེ་
བར་ལེན་པའི་བག་ལ་ཞར་བྱེད་པ་ཙམ་ལས་བྱར་མེད་ཀྱི་ངང་ནས་འགྱུ་བ་རང་མལ་དུ་དག་པའི་
གནད་ཀྱང་མ་རྟོགས་ཤིང༌། སྒོས་གནད་ལ་བརྟེན་ནས་འབྲས་བུ་ལམ་སྣང་དུ་བྱེད་པའི་ཐབས་
ལ་རྨོངས་པ་ཡིན་ནོ། ། རྒྱུ་མཚན་དེས་ན་ལུས་ངག་ཡིད་གསུམ་གྱི་དགེ་མི་དགེའི་བྱ་བ་ཐམས་
ཅད་དགུ་སྤྲུགས་སུ་བཏང་ནས་རླུང་རིག་དལ་བའི་ཐབས་ལ་བསླབ་པ་ནི་གནད་གལ་བོ་ཆེ་ཡིན་ཏེ།
དགོངས་གཏེར་རྡོ་རྗེའི་ཚིག་རྐང་ལས། ཆོས་ཉིད་ཡིད་བྱེད་ཙམ་དུ་མ་ལུས་པར། ། མངོན་
སུམ་རང་ཐོག་ཕབ་ནས་ཉམས་ལེན་པའི། ། ཐབས་ནི་སྔོན་འགྲོ་ལུས་ཀྱི་བྱ་བ་གསུམ། ། འགྲོ་
འདུག་འགུལ་བསྐྱོད་ཕྱག་དང་བསྐོར་བ་གསུམ། ། ངག་གི་འཁྲུལ་གཏམ་བཟླས་བརྗོད་ཁ་ཏོན་
གསུམ། །ཡིད་ཀྱི་དུས་གསུམ་རྟོག་དཔྱོད་དག་པ་སྟེ། །སྒོ་གསུམ་བྱ་བ་དགུ་སྤྲུགས་བཏང་བྱས་
ནས། །ཞེས་དང་། འདས་རྗེས་ལས། གནས་བརྟན་གྲོལ་བའི་གདེང་ཐོབ་ནས། །ཕྱི་ནང་
བྱ་བ་ཀུན་བཏང་སྟེ། ། ཞེས་དང༌། ཀློང་གསལ་ལས། མངོན་སུམ་གནད་དུ་དབབ་པའི་
ཕྱིར། །ཕྱི་ནང་གསང་བའི་བྱ་བ་ནི། །ལུས་ངག་ཡིད་ཀྱི་དགུ་སྤྲུགས་བཏང་། །ཞེས་པ་ལྟར།
ལུས་ཀྱིས་ཕྱི་འཇིག་རྟེན་གྱི་བྱ་བྱེད་རྣམ་གཡེང་ཁེ་ཚོང་སོགས་དང་། ནང་ཕྱག་སྐོར་སོགས་
དམན་པའི་དགེ་བ་རྣམས་དང་། གསང་བ་ལྷའི་གར་དང་ཕྱག་རྒྱ་ལ་སོགས་པ་སྤངས་ཏེ་གཅིག་
པུར་དུར་ཁྲོད་ཀྱི་མི་རོ་བཞིན་དུ་འདུག་པའོ། ། ངག་གིས་ཕྱི་འཇིག་རྟེན་གྱི་འཁྲུལ་གཏམ་སྣ་
ཚོགས་དང་། ནང་ཁ་ཏོན་དང་བཟླས་བརྗོད། གསང་བ་རླུང་སྦྱོར་སོགས་སྤངས་ཏེ་མི་སྨྲ་
བར་གནས་པར་བྱའོ། ། ཡིད་ཀྱིས་ ཕྱི་འཇིག་ རྟེན་གྱི་འཁྲུལ་ རྟོག ནང་བྱམས་ སྙིང༌ རྗེ།
གསང་བ་ལྷའི་བསྐྱེད་རྫོགས་ཀྱི་སེམས་འཛིན་ཐམས་ཅད་སྤངས་ཏེ། རྟོག་མེད་ཀྱི་ངང་དུ་ལྷན་
ནེ་གནས་པར་བྱའོ། ། དེ་ལྟར་བྱ་བ་བཏང་བའི་དགོས་པ་ནི་ལུས་ཀྱི་བྱ་བ་བཏང་བས་ལུས་དལ།
ལུས་དལ་བས་རྩ་དལ། རྩ་དལ་བས་རླུང་སེམས་ཤིན་ཏུ་དལ། རླུང་སེམས་དལ་བས་རྣམ་
རྟོག་རང་ཤུགས་ཀྱིས་འགགས་ནས་འོད་གསལ་ཡེ་ཤེས་མྱུར་དུ་འཆར་བ་དང་། ལུས་ཀྱི་འབྱུང་
བ་མི་འཁྲུག་ཅིང་ནད་མེད་པའོ། ། ངག་གི་བྱ་བ་བཏང་བས་སྨྲ་བསམ་བརྗོད་མེད་ཀྱི་དོན་རྒྱུད་
ལ་སྐྱེ་ཞིང་རླུང་རང་སོར་རྒྱུ། རླུང་དེལ་བས་རྣལ་འབྱོར་པ་ཚེ་རིང་བ་དང་། རྩ་ཀ་ཏི་ཤེལ་
སྦུག་ཅན་དུ་རླུང་གི་འགྱུ་བ་རན་པར་རྒྱུ་བས་ཟག་མེད་ཀྱི་ཡེ་ཤེས་མྱུར་དུ་འཆར་བའོ། ། སེམས་
ཀྱི་བྱ་བ་བཏང་བས་རྣམ་རྟོག་ཐམས་ཅད་དུས་གཅིག་ལ་འགགས་ཏེ། ཁྲེགས་ཆོད་ཀྱི་དོན་རྒྱུད་
ལ་སྐྱེ་བའོ། །གཉིས་པ་སྒོ་གསུམ་གྱི་གནད་སྟོན་པ་ལ་གསུམ་ལས། དང་པོ་ལུས་གནད་སྐུ་
གསུམ་བཞུགས་སྟངས་བྱ་དགོས་ཏེ། ལུས་གནད་དུ་མ་གཅུན་ན་རྩ་གནད་དུ་མི་ཆུན། རྩ་
གནད་དུ་མ་ཆུན་ན་རླུང་གནད་དུ་མི་ཆུན། དེ་མ་ཆུན་ན་འོད་གསལ་མངོན་དུ་མི་གསལ་བའི་
— 294 -



ཐོད་རྒལ་གནད་ཀྱི་ཁྲིད་ཡིག་རྡོར་སེམས་གསང་ལམ་བཞུགས།
ཕྱིར། ལུས་ཀྱི་གནད་གཅེས་ཏེ། དེའི་ཚུལ་ནི། རྩ་བ་ལས། ཆོས་སྐུའི་བཞུགས་སྟངས་
སེངྒེ་ལྟ་བུ་ཡིས༔ གྱེན་དང་ལོངས་སྐུའི་བཞུགས་སྟངས་གླང་ཆེན་ནི༔ ཉལ་བ་ལྟ་བུས་ཟུར་
ཁྲིད་སྤྲུལ་སྐུ་ཡི༔ བཞུགས་སྟངས་དྲང་སྲོང་ཙོག་པུ་དག་གིས་ནི༔ ཐུར་ཕབ་ཚུལ་གྱིས་ཟུར་
རམ་ཟིམ་བུས་བལྟ༔ ཞེས་དང་། གསང་བ་སྤྱོད་ པའི་ རྒྱུད་ལས། ལུས་ནི་སེངྒེ་ལྟ་བུ་
དང་། །དྲང་སྲོང་དང་ནི་གླང་ཆེན་ཚུལ། །འདི་ལས་གཡོ་བར་མ་བྱས་ན། ། སངས་རྒྱས་སུམ་
སྟོང་ཉིད་དང་ཡང་། ། བསྐལ་བ་དག་ནི་མཉམ་པ་ཡིན། ། ཞེས་དང་། མུ་ཏིག་ཕྲེང་བ་ལས།
སེངྒེའི་ཚུལ་དང་གླང་ཆེན་དང༌། ། དྲང་སྲོང་ལྟ་བུར་གནས་པར་བྱ། ། ཞེས་གསུངས་པས།
ཆོས་སྐུའི་བཞུགས་སྟངས་སེངྒེ་ལྟ་བུ་ནི། རྐང་མཐིལ་མདུན་དུ་སྤྲད། པུས་མོ་ཕྱིར་བགྲོད་པས་
གཡོ་བྱེད་ཀྱི་རླུང་ནོན། ལུས་ཀྱི་ཆ་བསྲངས་པས་རླུང་བདེ་ལུགས་སུ་རྒྱུ། མགོ་རྩལ་མཇིང་པ་
ལ་གཏད་པས་རྣམ་རྟོག་འགགས་སྟོབས་ཆེ། ལག་སོར་གཉིས་ནང་དུ་བསྐུམ་སྟེ་རྐང་མཐིལ་
གཉིས་ སྤྲད་ པའི་ དབུས་སུ་བཙུགས་པས་འབྱུང་བ་ཆ་སྙོམས་པར་བྱེད་དོ། ། ལོངས་སྐུའི་
བཞུགས་སྟངས་གླང་ཆེན་ཉལ་བ་ལྟ་བུ་ནི། པུས་བྲང་སྦྱར་བས་བདེ་དྲོད་དང་ཁམས་རྒྱས།
གྲུ་མོ་གཉིས་ས་ལ་བཙུགས་པས་ཕོ་མོའི་རླུང་མ་ནིང་དུ་ཆ་སྙོམས། ཐལ་མོས་ཨོལ་ཀོ་བརྟེན་པས་
རགས་པའི་རླུང་འགགས། རྐང་པའི་སོར་མོ་ཕྱིར་འཕུལ་ཏེ་བསྐུམ་པས་བྱིང་རྒོད་ཆ་སྙོམས་
པར་བྱེད་དོ། ། སྤྲུལ་སྐུའི་བཞུགས་སྟངས་དྲང་སྲོང་ལྟ་བུ་ནི། ལུས་ཙོག་པུར་བསྡད་པས་རྩྭ་
རླུང་ཆ་སྙོམས། རྐང་མཐིལ་ས་ལ་ཕབ་པས་ཆུའི་རྩལ་ནོན། སྒལ་ཚིགས་དྲང་པོར་བསྲངས་
པས་རླུང་སེམས་ཆོས་ཉིད་དུ་རྒྱུ། པུས་བྲང་སྦྱར་བས་མེ་རླུང་ཡེ་ཤེས་སུ་འབར། རྒྱུ་ཞབས་
ཡིད་ཙམ་འཐེན་ནས་སྒལ་བར་བཅར་བས་རྟོག་པ་རྒྱུན་གཅོད། ལག་པ་རེ(རེའུ) མིག་ལྟར་
བསྣོལ་ནས་པུས་མོར་བཀབ་ན་ཚ་བའི་ནད་སེལ། དེ་ལས་མཆན་ཁུང་དུ་རེག་ན་གྲང་བའི་ནད་
སེལ། གྲུ་མོ་གཉིས་པུས་མོའི་སྟེང་དུ་བཞག་སྟེ་ལག་སོར་གྱིས་ལྐོག་མ་བཏེགས་ན་ཚ་གྲང་ཆ་
སྙོམས་པར་བྱེད་དོ། ། དེ་ལྟར་འདུག་སྟངས་རྣམས་གང་ཡང་ཧ་ཅང་བསྡམས་ཤིང་གཅུན་པ་མ་
ཡིན་པར་ཆ་ཆ་ནས། ལྷོད་ཆགས་པས་གེགས་མི་འཇུག་པའི་གནད་གལ་བོ་ཆེ་ཡིན་ནོ། །དེ་ལྟ་
བུའི་ བཞུགས་ སྟངས་ཀྱི་ཡོན་ཏན་ནི། ཐལ་འགྱུར་ལས། ཆོས་སྐུའི་བཞུགས་ སྟངས་ སེངྒེ་
ཡིས། །འཁྲུལ་བའི་འཇིགས་པ་ཀུན་བྲལ་ནས། ། རྡོ་རྗེའི་མིག་གིས་མཐོང་བར་འགྱུར། །
ལོངས་སྤྱོད་རྫོགས་སྐུའི་བཞུགས་སྟངས་ནི། ། གླང་ཆེན་ཉལ་བ་ལ་བརྟེན་ནས། ། ཆོས་ཉིད་
དོན་ལ་ལོངས་སྤྱོད་པ། ། པདྨའི་སྤྱན་གྱིས་མཐོང་བར་འགྱུར། ། སྤྲུལ་བ་སྐུ་ཡི་བཞུགས་སྟངས་
ནི། ། དྲང་སྲོང་ཙོག་པུ་ལ་བརྟེན་ནས། ། ཆོས་ཉིད་སྣང་བར་རང་སྤྲུལ་ནས། ། ཆོས་ཀྱི་མིག་
གིས་མཐོང་བར་འགྱུར། ། ཞེས་སོ། ། གཞན་ཡང་བཞུགས་སྟངས་དང་པོ་བྱས་པས་ནང་གི་
— 295 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འབྱུང་བ་རྣམས་འཛད། གཉིས་པས་གཡོ་བྱེད་ཀྱི་རླུང་ཟིན། གསུམ་པས་དྲོད་སྐྱེ་ཞིང་འབྱུང་
བ་སྙོམས། མཐར་ཐུག་ཀ་དག་གི་དོན་རྟོགས། ལྷུན་གྲུབ་ཀྱི་འོད་འཆར། འཁྲུལ་སྣང་ཞིང་
ཁམས་སུ་གྲོལ་བའི་དགོས་པ་ཡོད་དོ། ། རྩ་བའི་འདུག་སྟངས་དེ་གསུམ་ལེགས་པར་འབྱོངས་
ནས་ཡན་ལག་གི་འདུག་སྟངས་བདུན་ལ་བསླབ་པར་འདོད་ན། ཨ་ཏི་ཟབ་དོན་ལས། སྟག་
སྐྱུག་ཁྱུང་དང་སྐྱེས་བུ་དང༔ ལུ་དང་བྱ་རྒོད་གྱུད་དང་དྲུག༔ ཆུ་སྲིན་འདུག་སྟངས་ལུས་
གནད་བདུན༔ ཞེས་པའི་དང་པོ་ཁྱུང་གི་འདུག་སྟངས་ནི༔ རྐང་མཐིལ་གཉིས་སྤྲད་ལུས་
དྲང་པོར་བསྲིང༔ ལག་པ་རྡོ་རྗེ་ཁུ་ཚུར་བརླ་སྟེང་དུ་ཕབ༔ མཇིང་བ་ཅུང་གུག༔ མིག་
སྨིན་ཕྲག (ད པྲག) གི་ནམ་མཁའ་ལ་བལྟས་ཏེ་ཉམས་ སུ་ བླང་ངོ༔ གཉིས་པ་ སྟག་སྐྱུག་གི་
འདུག་སྟངས་ནི༔ རྐང་པ་ སྔར་བཞིན་རྡོ་རྗེ་ཁུ་ཚུར་གསང་བར་ ཕབ༔ ལྟག་རྩ་འཐེན་
མགྲིན་པ་གུག༔ མིག་གཉིས་སྨིན་ཕྲག (དཔྲག) ཏུ་བསྒྲིལ་ཏེ་ཐད་སོར་བལྟས་ལ་ཉམས་སུ་
བླང་ངོ༔ གསུམ་པ་སྐྱེས་བུ་ནི༔ ལུས་ཙོག་པུ་ལ་ལག་གཉིས་བར་ལྷ་ལ་འཁྱུད༔ མཇིང་
བ་བག་ཙམ་གྱེན་དུ་བཏེགས་ལ་ནམ་མཁར་ཧྲིག་པོར་བལྟས་ལ་བྷིམ་མོ༔ བཞི་བ་ཝའི་འདུག་
སྟངས་ནི་རྐང་པ་དྲང་སྲོང་ལྟ་བུ་ལ་ལག་པ་མཐེ་བོང་འཆང་བའི་ཁུ་ཚུར་རྐང་མགོའི་གཞོགས་
གཉིས་སུ་ཕབ༔ དཔུང་བ་གྱེན་དུ་འཐེན་ཞིང་རྒྱང༔ སྒལ་ཚིགས་བསྲིང་མིག་གཉིས་ཅུང་
ཟད་ཟིམ་བུས་གཡས་གཡོན་གྱི་ཟུར་ལ་ཁྲིད་དེ་ཉམས་སུ་བླང་ངོ༔ ལྔ་བ་བྱ་རྒོད་ནི༔ རྐང༌
པ་རྡོ་རྗེའི་འདུག་ སྟངས་ཅུང་ཟད་ མདུན་དུ་བརྐྱངས༔ ལག་ གཉིས་ ཁུ་ཚུར་ དཔྱི་རྩལ་་་་་་
བཙུགས༔ སྒལ་ཚིགས་བསྲིང༔ ལྟག་རྩ་འཐེན༔ མིག་གཉིས་ཤིན་ཏུ་ཟིམ་བུས་ཟུར་
གཉིས་ལ་ལུ་ གུ་ རྒྱུད་ ལྡིང་ ཐབས་ཀྱིས་ཁྲིད་ལ་བལྟའོ༔ དྲུག་ པ་ གྱད་ཀྱི་འདུག་ སྟངས་ནི༔
རྐང་ པ་ སྐྱིལ་ཀྲུང་གྲུ་མོ་ བརླ་ སྟེང་ དུ་ བཙུགས༔ ལག་ མཐིལ་ གཉིས་ ཀྱིས་ འདན་ པ་ སྐྱོར
སྒལ་ཚིགས་བསྲིང་ཅི་ཐུབ་བྱ༔ མིག་ཟིམ་བུས་ཕབ་ལྡོག་གིས་གཡོན་གྱི་ནམ་མཁར་ལུ་གུ་རྒྱུད་
ཁྲིད་ལ་བསྒོམ༔ བདུན་པ་ཆུ་སྲིན་ནི༔ རྐང་པ་སྐྱིལ་ཀྲུང་ལ་ལག་པ་པུས་མོ་ལ་བཀབ་
ལུས་བསྲིང༔ མཇིང་བ་ཅུང་ཟད་དབྱེ་བ་ལ་མིག་ཟུར་གཡས་སུ་ཁྲིད་ལ་ཟིམ་གྱིས་བལྟ་ཞིང་
བསྒོམ་མོ༔ ཞེས་སོ། ། རྩ་བ་དང་ཡན་ལག་གི་བཞུགས་སྟངས་འདི་དག་ལས་གཞན་པས་
འདུག་ལུགས་རང་ག་མའི་ངང་ནས་བལྟས་ཀྱང་འོད་གསལ་མི་འཆར། ཅུང་ཟད་ ཤར་ཡང་
གོང་ནས་གོང་དུ་འཕེལ་མི་སྲིད། སྔར་ཤར་བ་རྣམས་ཀྱང་ཉམས་པ་དང༌། ཕྱིའི་གསར་དུ་
རྟོགས་པ་རྒྱུད་ལ་སྐྱེ་དཀའ་བས་འདུག་སྟངས་གསུམ་ལ་བསླབ་པོ། །གསུམ་པ་ངག་གི་གནད་ནི།
རྩ་རྒྱུད་ལས། ངག་ནི་བསླབ་དང་གནས་པ་དང༌། །ལ་བཟླ་བ་ཉིད་བརྟེན་པར་བྱ། ། ཞེས་
པས། སྨྲ་བ་མ་བཅད་ན་དེ་ལ་བརྟེན་ནས་རྣམ་རྟོག་འཁྲུག་པ་དང༌། རྩེད་པ་དང་བཅས་པ་
296



ཐོད་རྒལ་གནད་ཀྱི་ཁྲིད་ཡིག་རྡོར་སེམས་གསང་ལམ་བཞུགས།
དང༌། ཀྱལ་བ་ལ་སོགས་དེ་རྣམ་པ་བཞིས་སྒྲིབ་པར་འགྱུར་བས་ན་སྨྲ་བཅད་ལ་རིམ་པས་བསླབ་
པར་བྱ་ཞིང་། དེ་ཡང་ངག་གི་སྤྲོས་པ་ལ་ཤིན་ཏུ་འཐས་པའི་རིག (རིགས) ཅན་འགའ་ཞིག་
དང་པོ་ལུང་སྟོང་ལ་སོགས་པར་སོང་ནས་གང་ལ་ཞེན་པའི་གཏམ་བརྗོད་དེ་ཉིད་ཀུན་སློང་སྣ་
ཚོགས་ཀྱིས་སློང་བར་བྱས་ནས་བརྒྱ་སྟོང་བྱེ་བར་བརྗོད་ཅིང༌། ཁོ་ཐག་ཆོད་དེ་བརྗོད་སྙིང་མི་
འདོད་པར་གྱུར་པ་ན་ཇེ་ཉུང་ལ་བཏང་ནས་མཐར་ཆོས་སྤྱོད་ལ་སོགས་པའི་བརྗོད་པ་ཙམ་ཡང་
སྤངས་ཏེ་ལྐུགས་པ་བཞིན་དུ་གནས་པར་བྱས་པས་རླུང་དལ་ཞིང་སྟོང་པར་འགྱུར་ཏེ། ཀློང་
གསལ་ལས། དེ་ལྟར་ངག་གནད་སུས་གཟིར་བ། །ངག་གི་རྐྱེན་ཟད་མྱ་ངན་འདའ། །ཞེས་
སོ། ། གསུམ་པ་ སེམས་ཀྱི་ གནད་ནི། ཀློང་གསལ་ལས། སེམས་ཉིད་ཕྱི་ཡི་མཁའ་ལ་་་་
གཏད། །ནང་གི་སྒྲོན་མ་མངོན་དུ་སྣང་། །ཞེས་རླུང་གིས་སྦྱར་བའི་སེམས། རིག་པའི་སྙིང་པོ་
ཅན་དེ་ཉིད་ཕྱིའི་ནམ་མཁའ་ལ་མདུང་ཚུགས་སུ་གཏད་པས་གཡོ་བྱེད་ཀྱི་རླུང་རབ་ཏུ་དལ་བར་
གྱུར་ནས་ནང་གི་སྒྲོན་མའི་གདངས་སྟོང་གསལ་འདུས་མ་བྱས་པ་གསལ་དྭངས་ཕྱེད་པར་ཤར་
ནས་དབྱིངས་རིག་ཟུང་དུ་ཆུད་པར་འགྱུར་རོ། ། དེ་སྐད་དུ་ཀློང་གསལ་ལས། དེ་ལྟར་སེམས་
ཀྱི་གནད་གཟིར་བས། །སྐུ་གསུམ་རིག་པ་སྟོང་པར་འཆར། །ཞེས་སོ། །ཨ་ཏི་ཟབ་དོན་ལས།
ནམ་མཁའ་གསུམ་བལྟས་ལ་བསྒོམ་སྟེ༔ གསང་བའི་ནམ་མཁའ་ནི་སྙིང་མཆོང་གུར་སྨུག་པོའི་
ནང་ན་རྩྭ་རྒྱ་མཆོག་གསེར་གྱི་ཉི་མ་ཞེས་བྱ་བ་ཆོས་སྐུ་ཡེ་ཤེས་ལྔ་ལྡན་ དུ་ སྟོང་སང་ངེ་གནས་
པའོ། ། ནང་གི་ནམ་མཁའ་ནི་སྙིང་དང་མིག་ཏུ་འབྲེལ་བའི་རྩེ་དར་དཀར་གྱི་སྐུད་པ་ཙམ་པ་
འཇམ་མཉེན་འཁྲིལ་བའི་མཚན་ཉིད་དང་ལྡན་པ་ནང་ཁྲག་དང་ཆུ་སེར་གྱིས་མ་གང་བའི་སྟོང་
སེང་ངེ་བའི་ལམ་དེའོ༔ ཕྱིའི་ནམ་མཁའ་ནི་བར་སྣང་སྤྲིན་དང་ན་བུན་ སོགས་མེད་པའི་
དྭངས་སང་ངེ་བ་འདིའོ༔ དེའི་ཕྱིར་ནམ་མཁའ་གསུམ་བསྒྲིལ་ལ་གཅིག་ཏུ་སྒོམ་པ་ནི། ཕྱིའི་
ནམ་མཁའ་སྟོང་པ་ལ་གཏད་པའི་འབེན་བཅས་བསྒོམ་པས། གསང་བའི་ནམ་མཁའ་སྙིང་ནང་
གི་རིག་པ་རྡོ་རྗེ་ལུ་གུ་རྒྱུད་དེ་ནང་གི་ནམ་མཁའི་ལམ་ལ་བརྒྱུད་དེ་ཕྱི་རོལ་གྱི་ནམ་མཁའ་ལ་མངོན་
སུམ་དུ་མཐོང་བར་འགྱུར་ལ༔ དེ་ལ་རིག་པ་གཅིག་ཏུ་དྲིལ་ཏེ་ཉམས་སུ་ལེན་པ་ནི་ནམ་མཁའ་
གསུམ་འབྲེལ་བའི་ཉམས་ལེན་ནོ༔ ཐལ་འགྱུར་ལས། སྒོ་ནི་སྒྲིབ་བྱེད་བྲལ་བ་ལ༔ ནམ་
མཁའ་རྐྱེན་བྲལ་ཡུལ་ དུ་འདུས༔ ཞེས་དང་། འདས་རྗེས་ལས། སེམས་ནི་སྒྲིབ་བྲལ་
མཁའ་ལ་གཏད༔ སྟོང་གསལ་རིག་པ་སྟོང་པ་འཆར༔ ཞེས་གསུངས་སོ། ། ད་ནི་གནད་
བཞིས་འོད་གསལ་བལྟ་བ་ལ་སྒོའི་གནད་དང༌། ཡུལ་གྱི་གནད་དང་། རླུང་གི་གནད་དང༌།
རིག་པའི་གནད་བཞི་ཡིན་ཏེ། ཐལ་འགྱུར་ལས། དེ་ཡང་སྒོ་དང་ཡུལ་ཉིད་དང༌། ། རླུང་
དང་རིག་པའི་གནད་ཉིད་བསྟན། ། ཞེས་པ་བཞིན་གནད་བཞིའམ། རླུང་རིག་གཉིས་བྱེད་
- 297 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
씤
ལས་གཅིག་པས་གཅིག་ཏུ་བརྩིས་ནས་གསུམ་དུ་བསྡུས་ཀྱང་མི་འགལ་ལོ། །དེའི་དང་པོ་འཆར་
བྱེད་སྒོའི་གནད་ནི། རྩ་རྒྱུད་ལས། སྒོ་གནད་ལྡོག་ཕབ་ཟུར་གྱིས་བལྟ། །ཞེས་མིག་གིས་ལྟ་
སྟངས་ཆོས་སྐུ་ལ་ཆོས་ཉིད་ཀྱི་སྤྱན་ཡོད་པས་གཟིགས་སྟངས་གྱེན་དུ་ལྡོག་ནས་གཙུག་ཏོར་གྱི་རྣམ་
པར་བལྟས་པས་བག་ཆགས་ཐུར་ལ་སེལ་བའི་གནད། ལོངས་སྐུ་ལ་ཡེ་ཤེས་ཀྱི་སྤྱན་ཡོད་པས་
གཟིགས་སྟངས་ཟུར་ལ་ཟིམ་བུས་གཏད་པས་འཁོར་འདས་རོ་མཉམ་དུ་བསྲེ་བའི་གནད། སྤྲུལ་
སྐུ་ལ་ཤེས་རབ་ཀྱི་སྤྱན་ཡོད་པས་གཟིགས་སྟངས་ཐུར་ལ་ཕབ་ནས་མདུང་ཚུགས་སམ། ཟུར་
རམ་ཟིམ་བུས་བལྟས་པས་ཡེ་ཤེས་ཀྱི་སྦྱང་བ་དངོས་སུ་ཕེབས་པའི་གནད་ཡོད་དོ། །དེ་ཡང་ཙཎྞཾ་
ཟིམ་བུས་སུརྱ་བལྟ། ། ཤར་གྱི་རྒྱུ (རྒྱུ) སྐར་བཞིན་དུ་གསལ། ། ཞེས་པས། ཕྱེད་བཙུམས་
ཟིམ་བུས་ཉི་མ་ལས་ཁྲུ་གང་ཙམ་གྱིས་མ་རེག་པའི་བར་སྣང་ལ་བལྟ་བ་གནད་ཡིན་ལ། སྒོའི་
གནད་འབྱུང་བའི་རྟགས་སུ་མིག་ཡུལ་ལ་ཇི་ཙམ་བལྟས་ཀྱང་ཚུགས་པ་ཡིན་ནོ། ། དེ་ལའང་སྒོའི་
གནད་དེ་ཙམ་གྱིས་ཟད་པ་མ་ཡིན་ཏེ། འཕྲེང་བ་ལས། རིག་པ་རྟོག་མེད་ལུ་གུ་རྒྱུད། །བདེ་
ཆེན་ཚངས་པའི་སྒོ་ནས་སྣང༌། །ཞེས་འཕོ་བ་ཡེ་ཤེས་ཀྱི་སྒོས་མཚོན་ཏེ། དབུ་མའི་འོད་རྩ་ལས་
ངོ་བོའི་སྟོང་གདངས་འཆར་བ་དང་། གློ་བའི་རྩ་སྦུབས་ནས་ཐུགས་རྗེས་རིག་གདངས་འཆར་
བ་སོགས་ཀྱི་རྣམ་བཞག་ཡོད་པའི་ཕྱིར། ཉི་ཟླ་གཟའ་སྐར་ལས། ཕལ་གྱི་མིག་རྩ་གཉིས་ལ་
ལམ་དུ་ངོས་བཟུང་བ་ནི་རྒྱ་ཆུང་བས་མ་གོ་བར་ཟད་དོ། །ཞེས་གསུངས་ལ། འོན་ཀྱང་ད་ལྟའི་
ཉམས་ལེན་ལ་སྒོ་གཉིས་པོས་ཆོག་གོ །གཉིས་པ་འཆར་གཞི་ཡུལ་གྱི་གནད་ནི། གནས་དབེན་
ཅིང་མཐོ་ཞིང་དྭངས་ལ་རྐྱེན་དང་བྲལ་བ་ནས། དབྱར་མ་སྟོན་དང་དགུན་ཆུང་དཔྱིད་ལ་
སོགས་པ་ལ་ནམ་མཁའ་སྤྲིན་དང་ན་བུན་རླུང་འཚུབ་ལ་སོགས་པའི་རྐྱེན་རྣམས་རབ་ཏུ་བྲལ་ཞིང་
དྭངས་པའི་དུས་སུ། ལས་དང་པོ་བས་ཟེར་གཉིས་ལ་སྦྱར་ཞིང་དབྱིངས་རིག་སྨིན་མཚམས་
དང་བྲལ་བ་ནས་སྔ་དྲོ་ནུབ་དང༌། ཕྱི་དྲོ་ཤར་དུ་བལྟ་བར་བྱ་སྟེ། ཀློང་གསལ་ལས། རྐྱེན་
བྲལ་གསུམ་ལ་གསལ་བར་འགྱུར། ། ཞེས་དང་། སྡུད་པ་ལས། དོན་འདི་གང་ཡིན་ནམ་
མཁའ་དག་ལ་བརྟགས་པར་བགྱི། ། ཞེས་གསུངས་པའི་ཕྱིར་རོ། ། གསུམ་པ་རླུང་གི་གནད་ནི།
རླུང་ཞེས་བྱ་བ་ནི་གྱ་གྱུ་ཅན་ཏེ། རྣམ་རྟོག་གི་བཞོན་པར་གྱུར་ནས་བདེ་བར་གཤེགས་པའི་སྙིང་
པོ་ཅན་ཡང་བསླུ་བར་འགྱུར་བས་ན། དེའི་རྒྱུ་འགག་པར་བྱེད་པའི་ཐབས་སུ། རྫོགས་ཆེན་
པས་རླུང་སྣ་ནས་མི་གཏོང་བར་ཁ་ནས་མཆུ་སོ་གཉིས་བག་ཙམ་མ་རེག་པའི་བར་ནས་ཤིན་ཏུ་
དལ་བུས་ཕྱི་ནང་དུ་འབྱུང་འཇུག་བྱེད་པ་ཁྱད་ཆོས་ཡིན་ཏེ་ཅིའི་ཕྱིར་ན་རླུང་སྣ་ནས་འདྲེན་པའི་
མན་ངག་རྣམས་ལ་འཁོར་ལོ་བཞིར་སྦྱང་བྱའི་རླུང་སྟོབས་སུ་གྱུར་པའི་གེགས་སྐྱོན་འབྱུང་ཉེ་ལ།
འདིར་ཁ་ནས་དྲངས་པས་གློ་བའི་རླུང་འགྲོ་འོང་གི་རྣམ་པ་ཅན་རང་བབས་སུ་དག་པའི་གདངས་
298



ཐོད་རྒལ་གནད་ཀྱི་ཁྲིད་ཡིག་རྡོར་སེམས་གསང་ལམ་བཞུགས། །
སྙིང་གར་ཐིམ། སྦྱང་བྱའི་རླུང་རྟོག་མ་སྤུངས་རང་སར་དག འཁོར་ལོ་སོ་སོའི་ཡོན་ཏན་མ་
བཙལ་ལྷུན་གྱིས་གྲུབ་ནས་ཡེ་ཤེས་ཀྱི་རླུང་འོད་གསལ་དུ་གྲོལ་བའི་གནད་ཡོད་ལ། དེ་ཡང་ཤེད་
མ་བསྐྱེད་པའི་ངང་ནས་ཡིད་ཙམ་ཕྱི་རུ་གནས་པ་རིང་དུ་བྱ་བ་ནི། ཀློང་གསལ་ལས། ཕྱི་ནང་
རླུང་ནི་དལ་ཞིང་མཉམ། ། ཡིད་ཙམ་ཕྱི་རུ་འདུར་བ་ཡིས། ། རླུང་གི་འགྲོ་འོང་འཆང་བར་
འགྱུར། ། ཞེས་རླུང་གནད་འདི་དབྱིངས་རིག་མི་འགུལ་བའི་གནད་ལ་གཅེས་པ་ཡིན་ནོ། །
བཞི་བ་རིག་གནད་ནི། དེ་ལྟར་བཤད་མ་ཐག་པའི་བཞུགས་སྟངས་དང་གཟིགས་སྟངས་ཀྱི་བྱ་
བ་བྱས་ལ། སྒོ་ཡུལ་རླུང་གི་གནད་རྣམ་པ་གསུམ་དུ་བསྟུན་པའི་བྱེད་པ་བྱེད་ཅིང་། བྱ་བ་དགུ་
སྤྲུགས་སུ་བཏང་ནས་ཁུར་བོར་པས་སྲིད་པ་ཤིན་ཏུ་རྣམ་པར་གྲོལ་བའི་རྟགས་སུ་ཕྱིའི་དབྱིངས་
ནམ་མཁའི་ ཀློང་གསལ་ལ་གོ་འབྱེད་པའི་དཀྱིལ་ དུ་ རིག་ པ་ཐིམ་འགྲོ་བ་ལྟ་བུར་གཏད་པས།
འོད་གསལ་གྱི་གདངས་སྔོ་རི་བ་ཤིན་ཏུ་དག་པ་ཞིག་ཐོག་མར་སྣང་ལ། དེ་ལས་སྣང་བ་མཆེད་
པའི་ཚུལ་དུ་འོད་ལྔའི་གདངས་ཁ་དོག་ལྔ་བ་ཟ་འོག་ཁ་ཕྱེ་བ་ལྟ་བུ་གསལ་བ་ནི་ནང་གི་དབྱིངས་ཕྱི་
རུ་གསལ་བ་ཞེས་བྱ་སྟེ། རྒྱུད་ལས། དབྱིངས་ནི་ཕྱི་དང་ནང་དུ་སྟེ། ། ཕྱི་ནི་སྤྲིན་བྲལ་མཁའ་
ལ་འཛིན། ། ནང་དབྱིངས་སྒྲོན་མ་དག་ཏུའོ། ། ཞེས་སོ། ། སྔོན་ཆད་ཕྱི་དབྱིངས་དང་ནང་
དབྱིངས་ཀྱི་གནད་འདི་གོ་དོན་མ་ལྷོངས་པ་མཐོང་བས། གུ་རུ་དང་པོའི་སངས་རྒྱས་ཀྱི་ལུང་
འདིར་བཞག་པར་བྱའོ། །ཁ་ཅིག་ཕྱིའི་ནམ་མཁའ་སྤྲིན་མེད་རྐྱང་བ་དེ་ལ་ངོས་འཛིན་པ་ནི་ཤིན་
ཏུ་མི་རིགས་ཏེ་ནམ་མཁའ་སྐྱེས་བུ་དང་འབྲེལ་བ་མ་གྲུབ་ལ། སྒྲོན་མ་སྐྱེས་བུ་ཡོད་མེད་ཀྱི་རྗེས་
སུ་བྱེད་པའི་ཕྱིར་རོ། །འདིར་ནང་གི་ནམ་མཁའ་གདངས་སྔོ་བ་དེ་ཕྱིར་ཤར་བ་ལ་ཕྱིའི་དབྱིངས་
ཞེས་བྱའོ། ། དེས་ན་ནམ་མཁའ་གོ་འབྱེད་འཆར་གཞིའི་ཆ་ཙམ་ལས་དབྱིངས་དངོས་མ་ཡིན་
ནོ། ། དབྱིངས་དངོས་ནི་མཐིང་ག་ཡིན་ལ། དབྱིངས་ནང་ གི་དབྱིངས་ཏེ། དེ་ལྟར་ན་་་་
དབྱིངས་དེ་ལས་སྣང་བ་དེ་འབྱུང་བར་སྣང་བས་འདི་གཉིས་ལ་ཕྱི་དབྱིངས་ནང་དབྱིངས་ཞེས་སོ་
སོར་བརྗོད་ཀྱང་འཇའ་འོད་ཀྱི་གུར་ཁྱིམ་དུ་མི་གསལ་བ་གསལ་བར་གོ་འཕོས་པ་ཙམ་དུ་ཤེས་པར་
བྱའོ། ། ནང་ཚུར་ལ་བྱས་ཕྱི་ཕར་ལ་བྱས་པ་ལྟ་བུ་མ་ཡིན་གྱི། དེ་ལས་དེ་འབྱུང་བར་སྣང་བའི་
ཕྱི་ནང་དུ་ཤེས་པར་བྱའོ། ། ཞེས་སོ། ། དེ་ལྟར་ཤེས་པའི་དབྱིངས་རྣམ་དག་གི་སྒྲོན་མ་འཇའ་
ཚོན་ནམ་རྨ་བྱའི་མདོངས་ལྟ་བུའི་ནང་དུ་ལས་ཀྱི་རླུང་དག་པའི་ཆ་ལས་བྱུང་བའི་ཐིག་ལེ་སྟོང་
པའི་སྒྲོན་མ། ཀོ་མོའི་ཆུ་ལ་རྡོ་བོར་བའི་རི་མོ་ལྟ་བུས་མཚོན་པའི་ཐིག་ཟླུམ་འོད་ལྔའི་མུ་ཁྱུད་
ཅན་ལ་སོགས་པར་སྣང་ཞིང་དེར་རྒྱངས་ཞགས་གཟིགས་སྟངས་ཀྱིས་གཅུན་པ་ནང་གི་རིག་པ་
ཤིན་ཏུ་དྭངས་ལ་ཡུལ་མེད་པ་ཞིག་ཉམས་སུ་མྱོང་བ་དེ་ནི་ཤེས་རབ་རང་བྱུང་གི་སྒྲོན་མའི་ངོ་བོ་
ཡིན་ནོ། ། དེ་ལས་ཡུལ་ཤེས་ཀྱི་ཤེས་རབ་རྣོ་ལ་མྱུར་བ་དང་ཚིག་དོན་ཀློང་རྡོལ་དུ་འཆར་བ་ནི་
— 299 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དེའི་རྩལ་ཡིན་ནོ། ། དེ་ལས་ལྷག་མཐོང་གི་རིག་པ་རྡོ་རྗེ་ལུ་གུ་རྒྱུད་མུ་ཏིག་བསྟར་ལ་བརྒྱུས་
པའམ། གསེར་གྱི་སྐུད་པ་ལྡིང་བ་ལྟར་སྣང་བ་ལ་ཤེས་རབ་ཀྱི་གདངས་ཞེས་བྱ་སྟེ། ངོ་བོ་
གཅིག་ལ་ལྡོག་པ་གསུམ་གྱིས་དབྱེ་བ་ངོས་ཟིན་དགོས་སོ། །འདི་དག་མ་ཕྱེད་པར་ནི་ཀུན་མཁྱེན་
གྱིས། རེས་ཤེས་པ་ལ་ ཤེས་ རབ་ རང་བྱུང་གི་སྒྲོན་མར་བཏགས། རེས་ནང་གདངས་ལ་
བཏགས། རེས་ལུ་གུ་རྒྱུད་ལ་བཏགས་པས་མགོ་རྨོངས་པར་ཟད་དོ། ། ཞེས་གསུངས་སོ། །
དེ་ལྟར་མཐོང་བའི་རིག་གདངས་རྡོ་རྗེ་ལུ་གུ་རྒྱུད་དེ་དབྱིངས་དང་ཐིག་ལེའི་ར་བར་བཙུད་ནས་
བསྒོམ་པ་ནི་རིག་པའི་གནད་ཡིན་ཏེ། ཀློང་གསལ་ལས། རིག་གནད་ལུག་རྒྱུད་བཙོན་དུ་
བཟུང༌། །དངོས་སྣང་དལ་བ་ཉིད་ཀྱིས་བརྟེན། །ཅེས་སོ། །ལུ་གུ་རྒྱུད་ཀྱི་རྗེས་སུ་མི་འབྲངས་
པར་དབྱིངས་ཀྱི་ནང་དུ་རིག་པ་གཏད་ནས་བལྟ་བར་བྱ་བ་ལ་བཙོན་འཛིན་ཟེར། འདི་དག་གི་
ཚེ་འོད་སྣང་ལ་སྤུ་རིས་འབྱེད་པའི་དཔྱད་པ་ཤོར་ན་ལུ་གུ་རྒྱུད་དངོས་པོར་གོལ་བའི་གེགས་དང་
གོལ་ས་འཆང་ལ། སྒྲོན་མའི་སྣང་བའི་རང་གི་ཆོས་ཉིད་རང་གིས་གསལ་བཞིན་དུ་ཞེན་པ་མེད་
པར་བསླབ་པ་གལ་ཆེ། དེ་ཡང་མ་གོམས་བར་ལ་སྨིག་རྒྱུ་གཡོ་བ་བཞིན་འགུལ་འཕྲིགས་ཅན་དུ་
འཆར་བ་དེ་ཉིད་ལྟ་སྟངས་ཀྱིས་རིམ་པར་ཁྲིད་པ་ལ་གོམས་སུ་བཅུག་པས་ནང་གི་རྩ་ཁམས་རྣམས་
འོད་དུ་ཅི་ཙམ་དྭངས་སྟོབས་ཆེ་བ་དེ་ཙམ་དུ་དབྱིངས་རིག་སྨིན་མཚམས་བྲལ་ནས་ཡུལ་རྐྱེན་ལ་
ལྟོས་པ་ཇེ་ཆུང་ལ་སོང་ནས་སྣང་བ་བཞི་བོའི་ཉམས་རིམ་གྱིས་འཕེལ་བར་འགྱུར་ལ། འདི་ནི་ཆུ་
བུར་གྱི་མིག་གིས་མཐོང་བ་ཡིན་པའི་ཕྱིར་ཟད་པའི་ས་ལ་སྐྱེལ་དགོས་སོ། །ཤེས་རབ་ཀྱི་མིག་གིས་
མཐོང་ན་གོ་རིམ་གྱི་ངེས་པ་སྤངས་ནས་གཅིག་ཆར་དུ་ཟད་པར་འགྱུར་ཏེ་གང་ཟག་གི་ཁྱད་པར་
བསམ་གྱིས་མི་ཁྱབ་པའི་ཕྱིར་རོ། ། འོན་ཀྱང་དེ་གཉིས་གང་དུའང་མ་རེག་པའི་རྩ་བཟང་བ་
འགའ་ཞིག་ལ་ངེས་པ་མེད་པའི་འཆར་ལུགས་ཡོད་དེ། དེ་དང་དེའི་ལམ་རྟགས་སུ་རློམ་པར་མི་
བྱ་སྟེ། དྲོད་གཤེར་གྱི་རྒྱུ་རྐྱེན་གཅིག་ལས་སྤུས་ཤིན་ཏུ་སྔ་བར་སྨིན་པ་ལས་ས་རྫི་ཀར་འགྱུར་
བའང་ཡོད་པའི་ཕྱིར་ཚད་མཐའ་རྟེན་གྱི་མན་ངག་ཁོ་ནས་བཟུང་བ་གཅེས་སོ། །དེ་དག་གི་དོན་
བསྡུས་པ་ནི། རྩ་བ་ལས། ལུས་ནི་མི་འགུལ་གཞི་དབྱིངས་ནམ་མཁའ་ལ༔ དབྱིངས་ནི་
རྣམ་པར་དག་པའི་ཐིག་ལེ་ལ༔ འབེན་བཅས་ རིག་ པ་རྡོ་རྗེའི་ལུག་ རྒྱུད་ལ༔ གཟིགས་
སྟངས་གསུམ་གྱིས་མི་འགུལ་ བར་ བལྟ་ སྟེ༔ དབྱིངས་ནི་རྣམ་ པར་ དག་ པའི་ སྒྲོན་མ་ནི༔
སྙིང་ནས་ཨ་ཝདྷུ་ཏིར་གནས་པ་སྟེ༔ དཀར་འཇམ་རྩ་ཡི་སྒྲོན་མ་ཞེས་བྱ་བ༔ དར་སྐུད་
བརྐྱངས་པ་ལྟ་བུའི་ལམ་བརྒྱུད་ནས༔ ཐིག་ལེ་སྟོང་པའི་སྒྲོན་མ་ཉ་མིག་ལྟར༔ རྒྱངས་
ཞགས་ཆུ་ཡི་སྒྲོན་མ་ནས་སྣང་བ༔ མཐོང་བ་མ་འགགས་གསལ་བར་བྱེད་པ་སྟེ༔ སྒྲོན་མ་དེ་
དག་མ་འདྲེས་མིག་ལམ་ན༔ དབྱིངས་ནི་རྣམ་པར་དག་པའི་སྒྲོན་མ་ནི༔ བར་སྣང་ཁམས་
– 300 ཡག་



ཐོད་རྒྱལ་གནད་ཀྱི་ཁྲིད་ཡིག་རྡོར་སེམས་གསང་ལམ་བཞུགས།
སུ་འཇའ་ཚོན་གུར་འདྲ་བ༔ མཁའ་ལ་འཆར་ཏེ་གོམས་པ་ཚད་ཕྱིན་ན༔ ཡེ་ཤེས་སྐུ་དང་
འོད་དུ་འཆར་བའོ༔ ཐིག་ལེ་སྟོང་སྒྲོན་རྨ་བྱའི་མདོངས་ལྟ་བུ༔ དབྱིངས་ཀྱི་སྒྲོན་མ་ཉམས་
སུ་བླངས་པའི་དུས༔ འོད་དང་ཐིག་ལེར་ཤར་བའི་རྟགས་སུ་བསྟན༔ ཤེས་རབ་རང་བྱུང་
སྒྲོན་མ་ཞེས་བྱ་བ༔ སྐྱོན་དང་ཡོན་ཏན་མ་འདྲེས་གསལ་བའོ༔ དེ་ལྟ་བུའི་ལམ་གྱི་གནད་
དོན་རྣམས་ལ་ཐོས་བསམ་སྒོམ་གསུམ་བྱེད་པའི་གང་ཟག་ཤིན་ཏུ་ཉུང་ཞིང་གནད་དོན་ཞིན་པའི་
ལམ་ལ་ཞུགས་པ་ཙམ་གྱིས་ཆོག་པར་བཟུང་ནས་ཀུན་ཏུ་བཟང་པོའི་དགོངས་པའི་གསང་མཛོད་
འདི་ལྟ་བུ་ལ་བཞད་གད་ཀྱི་གནས་སུ་འཛིན་པ་རྣམས་ནི་སྦྱང་དཀའ་བའི་ཆོས་སྤོང་གི་ལས་ཀྱིས་
ནོན་པའི་མནར་མེད་ཀྱི་འགྲོ་བ་ཁོ་ནའོ། །སྐལ་བ་དང་ལྡན་པ་རྣམས་ཀྱིས་ཟབ་དགུ་འདུས་པའི་
གནད་དོན་འདི་ལྟ་བུ་ལ་འདྲིས་པར་མཛོད་དང་མྱུར་དུ་འཚང་རྒྱ་བ་ལ་ཐེ་ཚོམ་བྱེད་མི་དགོས་
པར་ཁོ་བོས་དམ་བཅའོ། ། །
སྨྲས་པ། ཀུན་ལས་ཁྱད་པར་དུ་མས་འཕགས་པའི་ལམ། །ཕྱི་ནང་གསང་བའི་སྤྲོས་པ་
ཉེར་ཞི་བ། ། ལུས་ངག་ཡིད་དང་སྒོ་ཡུལ་རླུང་རིག་གི །གནད་ལས་རང་བྱུང་སངས་རྒྱས་
མཐོང་འདི་མཚར། ། མངོན་སུམ་ཞིང་ཁམས་བལྟ་འདོད་སྐལ་ལྡན་རྣམས། །གནད་འདུས་
མན་ངག་འདི་ལ་ཉམས་བཞེས་མཛོད། ། །
ཅེས་པ་འདི་ནི་སྐལ་ལྡན་གྱི་སློབ་བུ་རིགས་འདུས་རྡོ་རྗེ་དང་བུདྷ་རྡོ་རྗེ་སོགས་ཀྱིས་བསྐུར་ངོར། ཆོས་
དབྱིངས་སྟོབས་ལྡན་རྡོ་རྗེས་རྒྱུ་ཕུག་དུང་དཀར་ཉི་མའི་རྫོང་ནས་སྦྱར་བའོ། །
- 301 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
༄༅། །འོད་གསལ་རྫོགས་པ་ཆེན་པོ་ལས།
ཐོད་རྒལ་སྣང་བཞིའི་ཁྲིད་ཡིག་ལྷུན་གྲུབ་ཞིང་ཁམས་བཞུགས་སོ། །
༄༅། །བླ་མ་དང་པདྨ་སྐུ་བཞིའི་བདག་ཉིད་ཅན་དབྱེར་མ་མཆིས་པའི་ཞབས་ལ་ཕྱག་
འཚལ་ལོ། །འདིར་འོད་གསལ་རྫོགས་པ་ཆེན་པོའི་དངོས་གཞིའི་སྐོར་ལས། ཐོད་རྒལ་སྣང་
བཞིའི་ཡེ་ཤེས་ཇི་ལྟར་འཆར་བའི་ཁྲིད་ཀྱི་རིམ་པ་ལ། ཡང་སྣང་བ་བཞིའི་ས་མཚམས་བཤད་པ་
ནི། ཐལ་འགྱུར་ལས། དེ་ལས་སྣང་བ་བཞིར་འགྱུར་ཏེ། ། ཆོས་ཉིད་མངོན་སུམ་སྣང་བ་
ཡིས། ། ཡིད་དཔྱོད་འཛིན་པའི་ཚིག་ལས་འདས། ། ཉམས་སྣང་གོང་དུ་འཕེལ་བ་ཡིས། །
འཁྲུལ་བའི་སྣང་བ་ནུབ་པ་དང་། །བར་དོའི་ཡེ་ཤེས་མངོན་དུ་བྱེད། །རིག་པ་ཚད་ཕེབས་སྣང་
བ་ཡིས། །སྐུ་གསུམ་རྟོག་པའི་ལམ་སྣང་འདས། །ཆོས་ཉིད་ཟད་པའི་སྣང་བ་ཡིས། །ཁམས་
གསུམ་འཁོར་བའི་རྒྱུན་ཐག་བཅད། ། ཅེས་དག་བྱ་དང་དག་འབྲས་ལས་ས་མཚམས་བཞིར་
བྱུང་བ་ཕར་ཕྱིན་ཐེག་པའི་ལམ་ལྔ་དང་ཕྱོགས་མཚུངས་པ་ལས། ལམ་ཁྱད་མྱུར་བུལ་གྱི་སྒོ་ནས་
ཤིང་རྟ་དང་ཉི་ཟླའི་འགྲོས་ལྟ་བུའི་ཁྱད་པར་ཆེ་བ་རང་བཞིན་ཐེག་མཆོག་རྒྱལ་པོའི་སྣང་བ་བཞི་
ལས། །
དང་པོ་ཆོས་ཉིད་མངོན་སུམ་གྱི་སྣང་བ་ནི། གོང་དུ་བསྟན་པ་ལྟར་སྒོ་གསུམ་གྱི་བྱ་བ་དགུ་
སྤྲུགས་སུ་བཏང་ནས། ལུས་དང་ཡིད་ཀྱི་གནད་དང་སྒོ་ཡུལ་རླུང་རིག་གི་གནད་དང་། ཁྱད་
པར་ཡུལ་གནད། ཉིན་མོ་ཆོས་སྐུའི་རྟེན་ཉི་མ་དང་མན་ཤེལ་ལ་བསླབ་ཅིང་། མཚན་མོ་
ལོངས་སྐུའི་རྟེན་ཟླ་བ་དང་ཆུ་ཤེལ་ལ་བསླབ་པས། ཉིན་པར་མིག་གི་ཚ་བ་འཕེལ་བའི་གེགས་
སྒྲོལ་ཞིང་ཚ་གྲང་སྙོམས་པར་བྱེད་ལ། ནངས་ནུབ་སྤྲུལ་སྐུའི་རྟེན་སྒྲོན་མེ་ལ་བལྟས་པས་བརྩོན་
འགྲུས་ལམ་དུ་འཁྱེར་བདེ་ཞིང་དེ་དག་ཀྱང་བལྟ་བྱའི་རྟེན་དང་མ་རེག་ཙམ་ལ་ཐོག་མར་གོམས་སུ་
བཅུག་ནས། རིམ་གྱིས་འོག་དང་ཟུར་ལ་འཁྲིད་པར་བྱ་ཞིང་། དེ་ཡང་དཀར་ཤས་ཆེ་ན་
གཡས། སེར་ཤས་ཆེ་ན་གྱེན། ལྗང་ཤས་ཆེ་ན་གཡོན། དམར་ཤས་ཆེ་ན་ཐུར། མཐིང་
ཤས་ཆེ་ན་དབུས། ལྔ་ལྡན་མཉམ་པར་ཤར་ན་རང་སོར་བཞག་ཅིང་། ཐིག་ལེའི་སྣང་བ་མ་
མཐོང་ན་མིག་གཉིས་མཉམ་པར་བལྟ་བ་གནད་ཡིན་ལ། དེའི་ཚེ་སྙིང་གའི་བདེར་གཤེགས་
སྙིང་ པོའི་ གདངས་ དབྱིངས་ཀྱི་ སྣང་ བ་འཇའ་ཚོན་རིས་ དང་ པོར་ མཐོང་བ་ནས་ བཟུང༌ སྟེ།
- 302 -
6
/



ཐོད་རྒལ་སྣང་བཞིའི་འཁྲིད་ཡིག་ལྷུན་གྲུབ་ཞིང་ཁམས་བཞུགས།
ཐིག་ལེ་སྟོང་པའི་སྒྲོན་མ་འོད་ཟླུམ། ཐིག་ཕྲན་གྱི་རྣམ་པ་གསུམ་འབྲེལ་ལ་སོགས་པ་གསལ་
འགྲིབ་ཀྱི་རྣམ་པ་ཅན་དུ་འཆར་ལ་དེ་དག་གི་གོ་མཚམས་སུ་ཉི་མ་དང་འོད་ཟེར་བཞིན་ཀ་དག་གི་
རིག་པ་སྟོང་གསལ་བརྗོད་དུ་མེད་པའི་གདངས་ལྷག་མཐོང་གི་རིག་པ་རྡོ་རྗེ་ལུ་གུ་རྒྱུད་དུ་སྣང་བ་
ལ། བྱད་དང་མེ་ལོང་གི་གཟུགས་བརྙན་བཞིན་དངོས་དང་བདག་ཉིད་གཅིག་པ་དེ་ལས་དེ་
བྱུང་གི་འབྲེལ་བར་གྲུབ་པའི་ཆ་ནས་རིག་པ་རྡོ་རྗེ་ལུ་གུ་རྒྱུད་ཅེས་རྒྱུ་མིང་འབྲས་བུར་ཆགས་
པའང་ཤེས་དགོས་ལ། གནད་འདི་མ་རྟོགས་པར་ཆོས་ཉིད་དངོས་པོར་འཛིན་པའི་སྒྲིབ་བྱེད་
ལ་དམ་དུ་འཁྱུད་པ་དག་གིས་རྫོགས་པ་ཆེན་པོའི་གྲུབ་མཐའི་ཕྱོགས་ཙམ་ཡང་ཤེས་པ་མ་ཡིན་
ནོ། །དེའི་ཕྱིར་རིག་པ་དེ་རྩའི་གནད་ལ་བརྟེན་ནས་གྲོལ་བའི་རྟགས་སུ་ཕྲ་ཞིང་འཁྱོག་པའི་འཕྲེང
(འཕྲང) ཡོད་ལ་ཐིག་ལེ་ལ་བརྟེན་ནས་གྲོལ་བའི་རྟགས་སུ་འཁྱོག་མཚམས་ལ་ཐིག་ལེ་ཕྲ་མོ་ཟུང་
འབྲེལ་ཡོད་ཅིང་རླུང་གི་གནད་ལ་བརྟེན་ནས་གྲོལ་བའི་རྟགས་སུ་འགྲོ་འོང་ཅན་དུ་ཡོད་པས་ཡན་
དུ་མི་འཇུག་པར་དབྱིངས་དང་ཐིག་ལེའི་ར་བར་འཛུད་པ་ལ་གོམས་སུ་བཅུག་པས་གདངས་ཀྱི་
སྒྲོན་མ་རྣམས་རྩོལ་པ་མེད་པ་ཇེ་གསལ་ཇེ་བརྟན་དུ་འགྲོ་ཞིང་སྒོ་གསུམ་རང་བབས་སུ་དལ་བས་
བདེ་གསལ་མི་རྟོག་པའི་ཏིང་འཛིན་དང་རྟོག་དཔྱོད་ཀྱི་ཤེས་རབ་ཁྱད་པར་ཅན་འཆར་བས་ཡེ་
ཤེས་ཀྱི་སུམ་ཆ་ལ་དབང་ཐོབ་པས། འདིའི་དུས་ སུ་ བར་ཆད་ནའང་ རང་བཞིན་སྤྲུལ་བར་
དབུགས་འབྱིན་པ་ནི་ཕྱི་ཡི་དབྱིངས་སྣང་གི་རྟགས་དང་པོ་ཙམ་མཐོང་བས་མ་ཡིན་པར་ནང་དུ་
ཤེས་རབ་ཀྱི་མིག་རྡུལ་དང་བྲལ་བའི་བདེན་པ་མཐོང་བའི་གནད་ཀྱིས་ཡིན་ཏེ། ཀློང་གསལ་
ལས། རིག་པ་མངོན་སུམ་མཐོང་བ་ནི། ། བདེན་པ་མཐོང་བའི་གནད་ཀྱིས་སུ། ། ཁམས་
གསུམ་ལྡོག་པ་མ་ཡིན་ནོ། ། ཞེས་སོ། ། དེ་ལྟར་གནད་དང་ཡུལ་དང་རིག་པ་གསུམ་པོ་གནད་
དུ་བསྣུན་པས། དབྱིངས་རིག་རྡོ་རྗེ་ལུ་གུ་རྒྱུད་དངོས་སུ་མཐོང་བ་དེ་ཁོ་ན་གདོད་མ་གཤིས་ཀྱི་
སངས་རྒྱས་ཡིན་པས། ཡིད་དཔྱོད་ཚིག་གི་སྒྲོས་བཏགས་སུ་མེད་པ་ལ་ཆོས་ཉིད་མངོན་སུམ་དུ་
སྣང་བ་ཞེས་བྱའོ། ། དེ་ནི་སྤྲུལ་པའི་སྐུའི་སྣང་བ་རྣམས་རང་བཞིན་གྱིས་ཟིན་པའོ། ། དེ་ཡང་
མངོན་ཞེས་པ་དབང་པོའི་གནད་ཕེབས་པ་ལ་ཟེར་རོ། ། གསུམ་ཞེས་པ་སྒོ་དང་ཡུལ་དང་རིག་
པའི་གནད་གསུམ་ལ་བརྟེན་ནས་རང་རིག་ཡེ་ཤེས་ཀྱི་སྣང་བ་སྒྲིབ་གཡོགས་དང་བྲལ་བ་གསལ་ལ་
རྗེན་པ་མིག་གི་ཤེས་པའི་ཡུལ་དུ་སྣང་ནུས་པའོ། ། སྣང་ཞེས་པ་ནི་ནམ་མཁའ་དང་རིག་པ་
དབྱེར་མེད་སྒྲིབ་གཡོགས་དང་བྲལ་བར་སྣང་ནུས་པའོ། །
གཉིས་པ་ཉམས་གོང་འཕེལ་གྱི་སྣང་བ་ནི། ཀློང་གསལ་ལས། གོང་དུ་འཕེལ་བའི་སྣང་
བ་ཡིས། ། ཉམས་ཀྱི་འཕེལ་ཤན་དབྱེ་བ་གཅེས། ། ཞེས་པས། ཉམས་ལ་སྣང་ཉམས་དང་
ཤེས་ཉམས་གཉིས་སོ། ། སྣང་ཉམས་འོད་གསལ་ཐོད་རྒལ་ཉམས་སུ་ལེན་པའི་རྣལ་འབྱོར་པ་ལ་
– 303 —



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འཆར་གྱི། ཤེས་ཉམས་ནི་ཆོས་ཉིད་ཡིད་དཔྱོད་དུ་ལྟ་བ་རྣམས་ལ་རླུང་སེམས་ཀྱི་འདུ་བས་
བསྐྱེད་པའི་བདེ་གསལ་མི་རྟོག་པ་དང་དེའི་ཉམས་དུ་བ་དང་སྨིག་རྒྱུ་ལ་སོགས་པ་ཤེས་ཉམས་
འདག་བྱའི་རྟགས་བཅུ་ནི་བློའི་འཛིན་པ་དང་བཅས་པས་གཏད་པ་མེད་ཅིང་ཐུན་མོང་བ་སྟེ།
ཀློང་གསལ་ལས། བློ་ནི་ཀུན་རྫོབ་འཁྲུལ་བར་བཤད། ། ཅེས་དང༌། དེ་བཞིན་སྤྱོད་འཇུག་
ལས་ཀྱང་། དོན་དམ་བློ་ཡིས་སྤྱོད་ཡུལ་མིན། །ཞེས་གསུངས་པའི་ཕྱིར་རོ། །སྣང་ཉམས་ནི་
ཐུན་མོང་མ་ཡིན་པའི་ཉམས་སངས་རྒྱས་ཀྱི་ས་ལ་སྦྱོར་བར་བྱེད། རང་བཞིན་རྫོགས་པ་ཆེན་
པོའི་རྒྱུད་ལས། ནང་དུ་སྟོང་པའི་ཉམས་ཤར་བས། ། ཕྱི་རུ་གསལ་བའི་ཡེ་ཤེས་ནི། ། ཞེས་
ནང་དུ་ཆོས་ཉིད་ཀྱི་ངོ་བོ་སྟོང་པར་མཐོང་བས། དེའི་གདངས་རང་བཞིན་གསལ་བའི་ཡེ་ཤེས་
ཕྱི་རོལ་དུ་མི་འགྱུར་བར་འཕེལ་བ་དང་། ནང་དུ་རྩ་འོད་དུ་དྭངས་པ་དང༌། གསང་བར་ཉོན་
མོངས་པ་གྲོལ་བ་མཉམ་པར་སྟོན་པས་ཡིད་དཔྱོད་ལ་རག་མ་ལས་ཤིང་། མི་བསླུ་བར་ངེས་པའི་
ཕྱིར་སྣང་ཉམས་ཞེས་བརྗོད་ལ་ཇི་ལྟར་འཕེལ་ན་རྩ་རྒྱུད་ལས། ཉམས་ཀྱི་སྣང་བ་གོང་འཕེལ་
ནི། །ཡེ་ཤེས་ཁ་དོག་ཕྱིར་བྱུང་ནས། །གྱེན་འགྲེང་དང་ནི་རྩིབས་ཤར་དང་། ། ཐིག་ལེ་སྣ་
ཚོགས་སྐུ་ཉིད་དང༌། ། རགས་པར་སྣང་བའི་ཡུལ་ལས་འདས། ། ཞེས་པས་འོད་སྣང་ཆེར་
མཆེད་དེ་དབྱིངས་རིག་སྨིན་མཚམས་ལས་བྲལ་བར་གྱུར་ཏེ། འོད་ལྔ་རྩིབས་ཤར་དང༌། གྱེན་
འགྲེང་དང་། ཟླུམ་འཁྲིགས་དང༌། མཆོད་རྟེན་ལྟ་བུ་དང༌། པདྨ་སྟོང་ལྡན། མཁར་
ཐབས་དང༌། མདའ་དང་མདུང་རྩེ་ལྟ་བུ་དང་། དྲ་བ་དྲྭ་ཕྱེད། མིག་མངས་རིས་དང༌།
རལ་གྲི། རྡོ་རྗེ། འཁོར་ལོ། གྲི་གུག མེ་ལྕེ། ཉ་མིག་གི་རྣམ་པ་ལྟ་བུ་ལ་སོགས་པ་མང་
ངེས་པར་སྣང་ལ། ཐིག་ལེའི་སྒྲོན་མ་ཡང་སྲན་མ་ཙམ་ནས་བསེ་ཕུབ་ཙམ་དུ་རིམ་གྱིས་འཕེལ་
ཞིང་། རིག་པ་རྡོ་རྗེ་ལུ་གུ་རྒྱུད་འདབ་ཆགས་འཕུར་སྐྱེན་པ་དང་རི་དྭགས་རྩིབས་ལ་རྒྱུག་པ་
དང༌ ཤ་ ར་ ཎ་ དལ་ གྱིས་འགྲོ་ བ་ དང་། བུང་ བ་ མེ་ ཏོག་ ལ་ ལྡིང་ བ་ ཙམ་ དུ་ དལ་ བུར་འགྲོ།
མདོར་བསྡུ་ན་ཅི་ཙམ་གོམས་པ་བརྟས་པ་ལས་འོད་སྣང་རྒྱ་ཆེར་འཕེལ། རིག་པ་དལ་དུ་འགྲོ་བ་
ལ་ཅུང་ཟད་གོམས་པ་དང༌། བར་དུ་གོམས་པའི་ཐ་སྙད་བཏགས་ཤིང་མཆོག་ ཏུ་གོམས་པའི་
ཚད་ནི། སྒྲོན་མ་སྣང་བྱེད་ལས། སྣང་བ་ཐམས་ཅད་ཐིག་ལེ་རུ། ། ཤར་ནས་དཀྲིག་གིས་
གནས་པ་ན། །མཆོག་ཏུ་གོམས་པའི་ཚད་ཡིན་ནོ། །ཞེས་གང་དུ་བལྟས་པས་སྟོང་ཁམས་འོད་
གསལ་གྱི་སྣང་བས་ཁྱབ་ཅིང་འགུལ་འཁྲིགས་མེད་པར་གཏན་ལ་ཕབས་པ་ཡིན་ལ། དེའང་
དབྱིངས་སྣང་རེ་ལྡེ་ཙམ་ལ་མཆེད་དུས་རྩིབས་ཤར་ལ་མདུན་གྱེན་འགྲེང་ལ་ཐུར། གྲུ་བཞི་ལ་
གཡས་ཟླ་གམ་ལ་སྟེང་གྲུ་གསུམ་ལ་ཐུར་ཟླུམ་པོ་ལ་གཡོན་མཁར་ཐབས་ལ་མཉམ་པར་བལྟ་བ་
གནད་ཡིན་ལ། གོམས་པ་ཆེ་ཆུང་གི་བར་ཆད་པའི་གྲོལ་ཚད་ཀྱིས་མཚམས་དབྱེ་ན། དབྱིངས་
- 304 -



ཐོད་རྒལ་སྣང་བཞིའི་འཁྲིད་ཡིག་ལྷུན་གྲུབ་ཞིང་ཁམས་བཞུགས།
རིག་སྨིན་མཚམས་དང་བྲལ་ནས་ཤི་ན་བར་དོ་ནས་ཡེ་ཤེས་བཞི་སྦྱོར་གྱི་སྣང་བས་གྲོལ་ནས་ཕྱིན་
ཆད་འཁོར་བར་མི་འཇུག གྲུ་ཆད་ཀྱི་རྣམ་པར་ཤར་ན་ཚོམ་བུའི་སྣང་བ་ལས་གྲོལ་ནས་རང་
བཞིན་སྤྲུལ་བར་དབུགས་འབྱིན། སྣང་བ་ཐམས་ཅད་འོད་ལྔར་སྨིན་ཅིང་དབྱིངས་སྣང་ཟླུམ་
འཁྲིགས་སུ་པད་འདབ་བཞི་བཞིས་བརྒྱན་པའི་ཚོམ་བུ་ཤར་ན་འོད་གསལ་ཤར་བའི་སྐད་ཅིག་མ་
དང་ པོར་བར་དོ་མེད་པར་དབུགས་འབྱིན་པ་ནི་ རྒྱུད་ཀྱི་བུའི་དགོངས་པ་ཡིན་ཏེ། ཡར་་་་་
མཚམས་ལས་ནི་སོར་བཞི་ལས། །བྲལ་བའི་སྐྱེས་བུ་སྐལ་བཟང་དེ། །འཁོར་བར་འཇུག་པ་ག་
ལ་སྲིད། ། གྲུ་ཆད་རྣམ་པར་གང་སྣང་བ། ། སྤྲུལ་བའི་ཡོན་ཏན་འདིས་བསྒྲུབ་པོ། ། མཐོང་
བའི་ཡུལ་ཙམ་གང་སྣང་བ། ། ཚོམ་བུ་ལ་ནི་དེ་བཞིན་ནོ། ། ཞེས་སོ། ། རྒྱུ་མཚན་དེས་པཎྜི་
ཏ་ཆེན་པོ་བི་མ་ལས། བཤད་མ་ཐག་པའི་ཚོམ་བུའི་སྣང་བ་དེ་ཉམས་གོང་འཕེལ་གྱི་མཐར་ཐུག་
པར་བཞེད་ནས། ལྷ་སྐུར་ཤར་བ་ཕན་ཆད་རིག་པ་ཚད་ཕེབས་སུ་མཛད། སློབ་དཔོན་ཆེན་
པོ་པདྨའི་ཞབས་ཀྱིས་ཡབ་ཡུམ་ཟུང་འབྲེལ་ནས་སྣང་བའི་འཕེལ་ཆེ་ཟད་པའི་བར་ལ་རིག་པ་ཚད་
ཕེབས་སུ་བཞེད་ པས་སྐུ་རྐྱང་བ་ཉམས་གོང་འཕེལ་དུ་བཞག་པ་ལྟར་ མཛད་པ་ཡང་ཁོ་བོས་
དགོངས་པ་གཅིག་པར་མཐོང་སྟེ། ཀློང་གསལ་ལས། སྐུ་ཤར་ཉམས་ཀྱི་འཕེལ་རྫོགས་ན། །
བར་དོའི་སྣང་བ་འདིར་ཆོད་པས། །ལོངས་སྤྱོད་ངོས་ཟིན་བར་དོ་སྟོངས། །ཞེས་སྐུ་ཤར་བདེ་
ཉམས་གོང་འཕེལ་གདོན་མི་ཟ་བར་རྫོགས་པའི་རྟགས་སུ་བཤད་པས། ཚད་ཕེབས་ཀྱི་མགོ་
ཟིན་པར་ཡང་དོན་གྱིས་བསྟན་ལ། འདི་ལྟར་ཕ་རི་ལ་བལྟོས་ནས་ཚུར་རི། ཚུར་རི་ལ་བལྟོས་
ནས་ཕ་རིར་བཞག་པ་བཞིན་ལྷ་སྐུ་རྐྱང་བ་ནི་ཉམས་དེ་གཉིས་ཀ་ལ་རག་ཅིང་དེ་ལ་དེར་བསྟེན་གྱི་
འབྲེལ་བ་ཅན་དུ་གྲུབ་པས་སོ། ། སློབ་དཔོན་རྣམ་གཉིས་ཀྱི་དགོངས་པ་ཀུན་མཁྱེན་ཆེན་པོས་
ཐད་ཀར་ཕྱེ་ནས་བཞག་པ་ཙམ་ལ་རྗེས་འཇུག་རྣམས་ནས་དོན་གྱི་དབྱིངས་མཇལ་མ་ཤེས་པར་
འདི་དང་འདིའོ་ཞེས་དཔྱད་བཟོད་པར་རློམ་པ་ནི་བྱིས་པའི་རྣམ་ཐར་ཙམ་དུ་ཟད་དོ། ། ཕྱིར་
སྣང་པའི་འོད་གསལ་ལ་རྩལ་འཕེལ་བ་བཞིན་དུ་ནང་དུའང་རིག་པའི་འོད་གསལ་ཏིང་ངེ་འཛིན་
སྤྱན་དང་མངོན་ཤེས་ལ་སོགས་པ་འཆར་བ་ཡིན་ནོ། ། དེ་ལྟར་ཉམས་སུ་བླངས་པས་གོང་ནས་
གོང་དུ་འཕེལ་ཏེ་ཐིག་ལེ་སྟོང་པའི་སྒྲོན་མ་རྩོལ་མེད་རང་བྱུང་དུ་འཆར་བ་ནི་ལོངས་སྤྱོད་རྫོགས་
སྐུའི་སྣང་བ་ཟིན་པའོ། ། རིག་པ་ཚད་ཕེབས་ཀྱི་སྣང་བ་ནི། ཆོས་ཉིད་གང་དུའང་མ་ཕྱེ་བའི་
རྩལ་བྱད་དང་མེ་ལོང་གི་རྣམ་པར་ཤར་བས་རིག་པའི་གཤིས་ལ་སྐུ་གསུམ་ཡེ་རྫོགས་སུ་ཡོད་པས་
ལོངས་སྤྱོད་རྫོགས་པའི་སྐུའི་ཡོན་ཏན་མ་ལུས་ཤིང་ལུས་པ་མེད་པ་འདིར་ལམ་གྱི་སྣང་བ་ལ་རྩོལ་
རྫོགས་པ་ནི་རིག་པ་ཚད་ཕེབས་ཀྱི་དོན་པོ་ཡིན་པར་དུས་ད་ཙམ་ན་ཁོ་བོ་ཅག་གིས་རྟོགས་ཏེ།
གྲུབ་པའི་མཐའ་གཞན་དུ་དེ་བཞིན་གཤེགས་པའི་ཁམས་ལ་སྐུ་དང་ཡེ་ཤེས་ཀྱི་ཡོན་ཏན་ཡོད་པ་དེ་
- 305 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཉིད་ཐོབ་བྱའི་མཐར་འཛིན་དུ་འདོད་ནས་བཞིན་ལག་གི་རྣམ་པ་ཅན་དུ་ཤར་བའི་མཚན་དཔེ་
དོན་དུ་གཉེར་བ་གང་ཞིག་ལ་འབྲས་བུ་རང་རྒྱུད་པར་གོལ་པའི་ཆོམ་རྐུན་ལྟར་མི་མངོན་པར་
འཇུག་པ་ནི་ཆོས་ཅན། ཨ་ལ་ལ་རང་བཞིན་ཐེག་མཆོག་རྒྱལ་པོའི་དགོངས་པ་འདི་ཙམ་ཡང་
བསམ་གྱིས་མི་ཁྱབ་པར་སྣང་མོད་དེ། གྲུབ་པའི་མཐའ་ཇི་བཞིན་སློང་མི་ཤེས་པ་དག་གིས་སྣང་
བའི་འཆར་ཚུལ་ཙམ་ལ་སྤྱི་བརྟོལ་གྱིས་བསྔགས་པ་བརྗོད་པ་ལས་དོན་ཁྱད་པར་བ་ཅང་སྟོན་པར་
མ་ནུས་ཤིང་ཕྱོགས་རིས་གཞུང་ལ་འདྲེས་པ་དག་གི་ཁ་ཟེར་བ་དང་། ཕྱར་ཀ་སྒྲོགས་པའི་རྐྱེན་
དུ་གྱུར་པའི་ལམ་ལྷར་སྣང་པ་དུ་མས་ཁེངས་པ་ནི་གྱ་ཚོམ་ཅན་དང༌། རྣམ་པར་མ་བརྟགས་པ་
གཉིས་ནང་འཛོམ་པ་ལས་བྱུང་གིས། དེའི་ཕྱིར་གངས་ཅན་འདིར་མཆོག་ཏུ་གསང་བའི་ཐེག་
པ་འདི་སྒྲོག་པ་ལ་རྒྱལ་པའི་དབང་པོ་དྲི་མེད་འོད་ཟེར་གྱི་གྲུབ་པའི་མཐའ་ཙམ་དུ་ཟད་པ་གདོན་
མི་ཟ་བར་ཤེས་པར་བྱའོ། ། ཞེས་གླེང་ནས་ཚད་ཕེབས་ཀྱི་རང་བཞིན་ནི་རིག་པའི་ཡོན་ཏན་
འཕེལ་བའི་ཆ་སྟོབས་སུ་གྱུར་པ་ལས་སྣང་བ་ཐམས་ཅད་འོད་དུ་གསལ་ཞིང་། ཡེ་ཤེས་ལྔའི་ཆོས་
ཉིད་ལ་བྱན་ཚུད་པས་ཐིག་ལེ་ལྔ་ཚོམ་དུ་ཤར་བའི་དབུས་ན་སྤྲུལ་སྐུའི་སྦྱངས་པ་རྣམ་པར་དག་པ་
ལས་བྱུང་བའི་གཙུག་ཏོར་དང་བཅས་པའི་དབུ་ཕྱེད་པ་ནས་སྐུ་རྐྱང་བའི་བར་དང༌། ལོངས་
སྐུའི་ཡེ་ཤེས་ཚད་དུ་ཕྱིན་པས། བཅོམ་ལྡན་འདས་མི་བསྐྱོད་རྡོ་རྗེ་ལ་སོགས་པ་རིགས་ལྔའི་
སངས་རྒྱས་རྣམས་སྐུ་ཉི་ཚེ་བ་དང༌། རྒྱན་རྫོགས་ནས་ཡུམ་དང་བཅས་པའི་རྣམ་པ་རྫོགས་པར་
འཆར་ཞིང་། ཆོས་སྐུའི་སྦྱངས་པ་རྣམ་པར་དག་པ་ལས་བྱུང་བས་གཙོ་དང་འཁོར་གྱི་ཚོམ་བུ་ཐ་
དད་པའི་དཀྱིལ་འཁོར་མུ་ཁྱུད་ཀྱི་ར་བ་དང་བཅས་པར་མཆོག་ཏུ་གསལ་བས་རྡོས་བཅས་ཀྱི་སྣང་
བ་རང་འགགས་ཏེ། ཤེས་པ་གང་དུའང་ཚུད་པས་བེམ་པོ་འགུལ་བ་དང༌། ལུས་ཀྱང་རྡུལ་
ཕྲན་ཆ་མེད་དུ་མཐོང་ཞིང་རི་བྲག་ལ་སོགས་པར་ཟང་ཐལ། གཟུང་འཛིན་ཐད་ཀར་ཞིག་པས་
སྨྱོན་པ་ཁྲོག་ལངས་པ་བཞིན་གང་ལའང་ཉམ་ང་བ་དང་། བག་ཚ་བའི་ཁུངས་སྟོར་ནས་ཅིར་
སྣང་དག་པ་རབ་འབྱམས་སུ་ཤར་བའི་སྐབས་ཡིན་ཏེ། སྐུ་གདུང་འབར་བ་ལས། གང་གི་
འོད་ལ་སུ་གོམས་པ། །རང་གིས་མཐོང་བའི་སྤྱོད་ཡུལ་དུ། །ས་དང་ཆུ་དང་མེ་དང་རླུང༌། །
འབྱུང་བཞིའི་སྣང་བ་རང་ནུབ་ནས། ། རིམ་གྱིས་ཁ་དོག་ལྔ་ལ་སྤྱོད། ། འོད་དང་བྲལ་བ་མེད་
པའི་རྟགས། ། གཞན་ཡང་མཐོང་བའི་སྤྱོད་ཡུལ་དུ། །སྨྱོན་པ་བཞིན་དུ་ཐོགས་མེད་པར། །
རི་བྲག་རྣམས་ལ་ཟང་ཐལ་དང་། ། དེ་བཞིན་ས་གཏིང་འཛུལ་བར་ནུས། ། ཆུ་རྣམས་ལ་ཡང་
བྱིང་བ་མེད། ། ཅེས་སོ། ། དེ་དག་ནི་ཚད་ཕེབས་ཀྱི་རང་བཞིན་སྤྱིར་བསྟན་པ་དེ། ནང་
གསེས་ཀྱི་ཁྱད་པར་ཅུང་ཕྱེ་ན། རྩ་རྒྱུད་ལས། སོ་སོའི་ལུས་ཀྱི་རྡུལ་ཕྲན་ནས། ། བར་སྣང་
འོད་ཀྱི་སྐར་ཁུང་སྣང་། ། དེ་ལས་འོད་ཟེར་ལྕགས་ཀྱུའི་དབྱིབས། ། ཕྲ་ཞིང་འཁྲིལ་བས་སྣང་
– 306 —



ཐོད་རྒལ་སྣང་བཞིའི་འཁྲིད་ཡིག་ལྷུན་གྲུབ་ཞིང་ཁམས་བཞུགས།
བ་འཛིན། ། ལུས་ཀྱི་རྡོས་པ་རང་འགགས་ནས། ། ཟང་ཐལ་དྲི་མེད་འོད་ཀྱི་ལུས། ། དབུས་
ན་ ཨ་ཡི་མཚན་མ་དང༌། ། མཛོད་སྤུ་འོད་ཟེར་འདོམ་གང་ཚད། ། ཐོར་ཚུགས་རླུང་གིས་
འདེགས་པར་སྣང་། །ཞི་སྐུ་ལག་པའི་སོར་མོ་ལས། །འོད་ཀྱི་ཕྲེང་བའི་རྣམ་པར་འཁྲིགས། །
སྒྲ་མེད་སེམས་ཀྱི་སྤྱོད་པ་སྟེ། །མགོ་བོ་ཐོད་པའི་གཞལ་ཡས་ལས། །ཧེ་རུ་ཀ་རྣམས་མངོན་པར་
འབྱུང༌། ། འདི་དུས་རང་ལུས་ཚད་ལ་ཕེབས། ། ཞེས་ལུས་ཚད་ལ་ཕེབས་པས་སྣང་བ་མ་ལུས་
པ་སངས་རྒྱས་ལྔའི་ཞིང་དུ་གསལ་བའི་ཐུགས་ཀ་འོད་ཟེར་གྱི་སྐར་ཁུང་ནས་རང་གི་སྙིང་དབུས་
ཨའི་རྣམ་པ་ཅན་ལ་འོད་གདངས་ཟུག་པར་འབྲེལ་བས་འོད་ཟེར་ཆེན་པོའི་དབང་ནོད་ ཅིང་
མཛོད་སྤུའི་འོད་ཟེར་འདོམ་གང་བར་གསལ་བས་སྤྱི་བོའི་གཙུག་ན་ཡེ་ཤེས་ཀྱི་རླུང་གི་ཐིག་ལེ་
མཁར་གཞོང་ཙམ་དགུའམ་ལྔ་བརྩེགས་པར་སྣང་ཞིང་། དེ་ཡང་དོན་དམ་པར་ཐོར་ཚུགས་ནི་
གཙུག་ཏོར་ཡིན་ལ། རླུང་གིས་འདེགས་པའི་སྒྲས་ཡེ་ཤེས་ཀྱི་རླུང་དབྱིངས་སུ་འཁྱིལ་བའི་དེ་
ཉིད་བལྟར་མི་མངོན་པའི་ཆོས་སུ་གྲུབ་པས་མཚོན་མཚན་དང་དཔེ་བྱད་ཀྱི་ངོ་བོར་འབར། ཡེ་
ཤེས་ཀྱི་རླུང་ལག་སོར་ལ་ཆུད་པས་དེ་ཉིད་འོད་ལྔར་འཁྲིགས་འོད་རྩ་ཕྲ་མོ་རྣམས་སུའང་ཡེ་ཤེས་
ཀྱི་གདངས་གསལ་བས་བ་སྤུའི་སྒོ་དང༌། རྡུལ་ཕྲ་རབ་རེ་རེའང་སངས་རྒྱས་ཀྱི་ཞིང་ཁམས་
ལོངས་སྐུའི་སྙིང་བོ་ཅན་དུ་རྫོགས་པས་ཞི་བ་རྡོ་རྗེ་དབྱིངས་ཀྱི་དཀྱིལ་འཁོར་དང་། དུང་ཁང་དུ་
ཁྲོ་བོའི་དཀྱིལ་འཁོར་སྣང་བའི་གདངས་ཚངས་བུག་གི་འོད་རྩ་ལས་ཐོན་ཏེ་སྟེང་གཞི་མ་ལུས་པ་
ཁྲག་འཐུང་རོལ་བའི་དཀྱིལ་འཁོར་དུ་གསལ་བ་ནི་ཁྲོ་བོ་ལོངས་སྤྱོད་རྫོགས་པའི་སྐུ་ལམ་དུ་ཤར་
བས་ལུས་ཚད་ལ་ཕེབས་པ་ཞེས་བྱའོ། །དེ་བཞིན་དུ་སེམས་ཚད་ལ་ཕེབས་པས་ཀུན་ཏུ་རྟོག་པའི་
སེམས་དང༌། ཡིད་དང་རྣམ་པར་ཤེས་པ་རྣམས་ནུབ་ནས་ཆོས་དབྱིངས་དྲི་མེད་དུ་རང་གསལ་
བས་གཞན་གྱི་སེམས་ཤེས་པ་ལ་སོགས་པའི་མངོན་པར་ཤེས་པ་དྲུག་དང་། ཐོགས་རེག་གིས་
བཅད་པའི་ཕ་རོལ་གྱི་ཡུལ་དང་རྒྱལ་བའི་ཞིང་ཁམས་ཚད་མེད་པ་མཐོང་བའི་སྤྱན་ཏེ་སྣང་བའི་
སེམས་རྣམ་པར་དག་པ་དང༌། སྟོང་པའི་སེམས་དག་པས་ཤེས་རབ་དང་ཏིང་ངེ་འཛིན་གྱི་སྒོ་
དཔག་ཏུ་མེད་པ་ལ་དབང་འབྱོར་བ་ལ་སོགས་ཏེ། མདོར་ན་ལུས་ཀྱི་རྡོས་པ་དག་པས་རྩ་རླུང་
རང་དག དེ་དག་པས་གློ་བུར་གྱིས་བསྡུས་པའི་ཚོགས་པ་ཞིག་སྟེ། ལུས་སེམས་ཀྱི་འབྲེལ་
མངོན་གྱུར་རགས་པ་ལོག ཕྲ་བ་བག་ལ་ཉལ་གྱི་ཆ་སྐར་མདའ་རྒྱུག་པ་ཙམ་ལས་བསྐྱེད་སྡུད་ཀྱི་
སྣང་ཆ་གཉིས་འཛིན་པའི་དུས་ཏེ། ཐལ་འགྱུར་ལས། ལུས་སེམས་འབྲེལ་བ་ཆོད་པ་ནི། །
ཟག་བཅས་ཟད་པའི་ལུས་ལ་ཡང༌། ། ཕྱིར་འབྱུང་མཚན་ཉིད་གསལ་བའི་སེམས། ། སྐར་
མདའ་འཕྲོ་བའི་ཚུལ་གྱིས་ཀྱང༌། ། ནམ་མཁའི་ཁམས་སུ་གསལ་བར་མཐོང་། ། ཞེས་དང་།།
ལུས་ནི་འོད་གསལ་དག་པ་ལ། ། རླུང་ནི་མེ་སྟག་འཕྲོ་བ་བཞིན། ། གཅིག་ཏུ་མི་གནས་རང་
- 307 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གསལ་གཞི། །སྣང་ཆ་གཉིས་ཀྱི་ཚུལ་དུ་འབྱུང་། །འདིས་ནི་ལུས་སེམས་འབྲེལ་བཅད་ནས། །
ཁམས་གསུམ་ལྡོག་པ་མ་ཡིན་ནོ། ། ཞེས་སོ། ། ཞར་ལ་འཕྲོས་པ་འདི་བརྗོད་དེ། དེ་ཡང་
གངས་རིའི་ཁྲོད་འདིར་མོས་པས་བཟུང་བའི་གྲུབ་པའི་མཐའ་ཐ་དད་པ་ལས། ཁ་ཅིག་ནི་སྟོང་
གཟུགས་ཀྱི་སྣང་བ་འཁྲུལ་སྣང་ཉག་ གཅིག་ ཏུ་འཇོག་ཅིང་། རྫོགས་པ་ཆེན་ པོའི་ སྣང་བཞི་
ལའང་མུ་སྟེགས་ཉི་མ་བལྟ་བའི་ལུགས་ཞེས་ཆོས་ལ་སྡང་བའི་རྩ་ལྟུང་སོགས་ལ་བག་ཚ་བ་མེད་
པར་འཇུག་པའི་བཤེས་གཉེན་སྤྱང་ཀི་དང་བྱི་ལའི་སྡེ་ཚོགས་དག་གིས་རང་ཉིད་དགའ་བའི་དུས་
ཀྱི་འཁོར་ལོ་ལ་སོགས་པའི་སྟོང་གཟུགས་ཀྱི་སྣང་བ་ལ་བརྒྱུད་ནས་ཆུ་འདྲེན་པའི་རྣམ་པར་ཤེས་པ་
ལྐོག་ཏུ་གྱུར་པས་བློ་གྲོས་ཕུར་ཁུང་ཐུག་པའོ། །ཁ་ཅིག་ནི་སངས་རྒྱས་ལ་སྐུ་དང་ཡེ་ཤེས་མེད་
པར་འདོད་པ་ནི་ལོག་པར་བལྟ་བའོ། །ཞེས་སྒྱུ་མའི་སྐུ་ལ་སོགས་མཐར་ཐུག་གི་བསྒྲུབ་བྱར་བྱེད་
ཅིང་དོན་དམ་པར་འདོད་པའི་ཕྱོགས་གཉིས་སུ་སྣང་ཡང་ཁོ་བོ་ཅག་ནི་བདེར་གཤེགས་སྙིང་པོའི་
ཁམས་ཀྱི་ཡོན་ཏན་གཟུགས་ཀྱི་སྐུ་ཡིན་པས་འཁྲུལ་སྣང་ཕྱོགས་གཅིག་ཏུའང་མི་འཇོག་པས་ཟླ་
བའི་ཆོས་ཉིད་རང་གི་ངོ་བོས་ཉ་གང་བ་ལྟར་ཡར་འཕེལ་གྱི་ཡོན་ཏན་ཉམས་གོང་འཕེལ་གྱི་སྣང་
བས་སྐུ་གསུམ་ལམ་སྣང་དུ་རྩལ་རྫོགས་པར་བྱེད། དེ་ལྟར་སྣང་བའང་རིག་གདངས་ཕྱིར་ཤར་
གྱི་གཟུགས་བརྙན་ཙམ་ལས་ངོ་བོ་ཉིད་མ་ཡིན་པས་དོན་དམ་དུའང་མི་འཛིན་པ་གནམ་སྟོང་གི་ཟླ་
བ་རང་ངོ་ལ་བཅོས་སུ་མེད་པར་འགྲིབ་པ་ལྟར་སྙིང་པོའི་རང་གདངས་ཕྱིར་སྣང་བ་ཟད་དགོས་
པའི་གནད་ཀྱིས་རིག་པ་གཡོ་བྱེད་ཀྱི་རླུང་ཕྲ་བ་དང་བཅས་པ་ཤིན་ཏུ་རྣམ་པར་དག་པ་བློ་ཟད་
ཆོས་ཟད་ཀྱི་སྣང་བ་གདོད་མའི་ནང་དབྱིངས་སུ་བཙན་ས་ཟིན་པར་འདོད་པས་གྲུབ་མཐའ་བློས་
བཀོད་པར་ཤེས་ནས། རྩོད་པ་ཆོས་ཉིད་བསམ་གྱིས་མི་ཁྱབ་པའི་ངང་དུ་ཞི་བར་བྱ་སྟེ། ཆོས་
རྣམས་ཟད་པར་ཕྱིན་པ་དང༌། །རང་གི་གྲུབ་པའི་མཐའ་ཡང་འཇིག །འདི་དུས་བླ་མའི་མན་
ངག་ནུབ། །ལྟ་སྒོམ་སྤྱོད་པའི་མཐའ་སྟོངས་པས། །ཆོས་སྐུའི་སྣང་བ་ཡོད་མ་ཡིན། །སྐུ་དང་
ཡེ་ཤེས་རྒྱུན་ཆད་པས། །སངས་རྒྱས་མེད་ཅིང་སེམས་ཅན་མེད། ། མདོར་ན་གང་ཡང་གནས་
པ་མེད། ། སོང་མེད་འོང་བ་མེད་པའོ། ། ཞེས་དབུ་མ་རབ་ཏུ་མི་གནས་པའི་དགོངས་པ་ལ་
བཞག་པར་བྱའོ། །
བཞི་པ་ཆོས་ཉིད་ཟད་པའི་སྣང་བ་ནི། རྩ་རྒྱུད་ལས། ཆོས་ཉིད་ཟད་པའི་སྣང་བ་ནི། །
ཉམས་ཀྱི་སྣང་བ་སྟོངས་ནས་ནི། །ལུས་ཟད་དབང་བོའི་ཡུལ་ཡང་ཟད། ། རྟོག་ཚོགས་འཁྲུལ་
བ་ལས་གྲོལ་ནས། ། བརྗོད་གཞིའི་ཚིག་དང་བྲལ་བའོ། ། ཞེས་རྣལ་འབྱོར་ཆེན་པོའི་གཞུང་
མན་ཆད་དུའང་ཐབས་སྣང་བའི་ཆ་ལ་བསྐྱེད་པའི་རིམ་པ་མུ་མེད་པར་བཀོད་པ་ཉིད་སླར་ངེས་
པར་རྫོགས་པའི་རིམ་པ་ཤེས་རབ་སྟོང་པ་ཉིད་དུ་བསྡུ་བ་བཞིན་འདིར་གནད་རྣམ་པ་གསུམ་ལ་
- 308 —



ཐོད་རྒལ་སྣང་བཞིའི་འཁྲིད་ཡིག་ལྷུན་གྲུབ་ཞིང་ཁམས་བཞུགས།
བརྟེན་ནས་རླུང་གི་གཡོ་བ་ཡེ་ཤེས་སུ་འཕེལ། ཆོས་ཉིད་དུ་དག་པའི་མཐུ་ལས་ཕྱི་འབྱུང་ཡུལ་གྱི་
འཁྲུལ་སྣང་གི་ཆ་ དང་ནང་འཁྲུལ་རྟོག་སེམས་དང་སེམས་བྱུང་གི་བག་ཆགས་རང་འགགས་
གསང་བ་འོད་གསལ་གྱི་སྣང་བ་ཐམས་ཅད་ཀྱང་ཆོས་ཉིད་གང་དུའང་བརྗོད་དུ་མེད་པའི་་་་
དབྱིངས་སུ་ཐིམ་པ་ལ་ཟད་པའི་བརྡར་བཏགས་པ་སྟེ། དོན་དམ་པར་གནམ་སྟོང་གི་ཟླ་བ་ཅི་
ཡང་མེད་པ་ལྟར་སྣང་ཡང་རང་གི་ངོ་བོ་ཆེར་སོང་བ་དང༌། ཆུང་ངུར་སོང་བ་གང་ཡང་མེད་
པས་རང་གདངས་དབྱིངས་སུ་ནུབ་པ་ཤེལ་འོད་ནང་དུ་ནུབ་པ་ལྟ་བུའོ། ། དེ་ལྟར་དུ་ཟད་པའི་
རང་བཞིན་ལ་ཟད་ལུགས་གཉིས་ཀྱི་རིམ་གྱིས་ཟད་པ་ནི་སྣང་བ་བཞི་ཚད་དུ་ཕྱིན་པ་གང་ཡིན་
པའོ། ། བློ་མཆོག་ཅིག་ཆར་བ་རེ་ཙམ་ནི་མངོན་སུམ་གྱི་སྣང་བ་མཐོང་བ་ཉིད་གོམས་སུ་བཅུག་
པ་ལས། གོང་འཕེལ་དང་ཚད་ཕེབས་ཀྱི་རིམ་པ་ལ་མ་ལྟོས་པར་ཟད་པའང་ཡོད་དོ། །ཇི་ལྟར་
ནའང་དེའི་ཚེ་རྡོས་བཅས་དྭངས་པས་འབྱུང་བའི་དགྲས་མི་ཚུགས། ཉོན་མོངས་པ་དེངས་པས་
དྲན་གཞི་ཝལ་པོ་རྗེས་མེད་དུ་སོང་། སྣང་བ་དེངས་པས་འགྲོ་བ་དང་འདུག་པ་དང་ཉི་ཟླའི་
སྣང་བ་ལ་སོགས་པ་རང་ཡལ་རྗེས་མེད་དུ་སོང་ནས་འདི་ལྟར་ཡིན་ནོ་ཙམ་དུའང་མ་གྲུབ་པས་
གཟུགས་སྣང་ཐམས་ཅད་མྱ་ངན་ལས་འདས་པ་ཞེས་བྱའོ། ། དེའི་དུས་ན་ཐོབ་པ་གཉིས་འབྱུང་
བ་ནི་འདི་ལྟ་སྟེ། སྐྱེ་བ་ལ་དབང་ཐོབ་པས་འཕོ་བ་ཆེན་པོའི་སྐུར་བཞེངས་ཏེ། སེམས་ཅན་གྱི་
དོན་མཛད་ན་སྣང་བ་རིམ་གྱིས་ཟད་དུས་ལག་སོར་ལྔ་འོད་ཀྱིས་དཀྲིགས་པར་སྣང་བ་ལ་ཤེས་པ་
གཏད་པས་སྣང་བ་རང་ལོག་ནས་སྣོད་བཅུད་ཀྱི་རྟེན་དང་བརྟེན་པ་ཆུ་ཟླ་དང་རྨི་ལམ་ལྟ་བུར་
མཐོང་ལ། རང་ལུས་ཀྱང་མེ་ལོང་གི་གཟུགས་བརྙན་ལྟར་སྣང་ལ་རང་བཞིན་མེད་པར་ཟང་
ཐལ་བ་ཙམ་དུ་རང་གིས་མཐོང་ལ། གཞན་གྱི་མིག་མ་དག་པས། དེ་ལྟར་མི་མཐོང་བའི་ཚུལ།
སློབ་དཔོན་ཆེན་པོ་པདྨའི་སྐུ་ལ་བཙན་པོས་ཕྱག་གིས་བཏུད་པས་སྟན་ལ་རེག་པའི་ལོ་རྒྱུས་བཞིན་
ནོ། །དེ་ལྟར་རྡུལ་ཕྲན་དེངས་པ་འོད་དུ་གསལ་བས་སྐྱེ་འཇུག་གཉིས་ལ་དབང་ཐོབ་པ་ཐོད་རྒལ་
ཁོ་ནའི་ཁྱད་ཆོས་ཡིན་ལ། ཁྲེགས་ཆོད་ལ་ལུས་རྡུལ་ཕྲན་དང་སེམས་ཆོས་ཉིད་དུ་དེངས་ནས་ཀ་
དག་གི་སར་གྲོལ་བ་ཙམ་ལས་མེད་པའི་ཕྱིར་རོ། ། དུས་དེ་ཙམ་ན་བསམ་གྱིས་མི་ཁྱབ་པའི་ཕྲིན་
ལས་དངོས་དང་བརྒྱུད་ནས་རིགས་དྲུག་སོ་སོའི་གནས་སུ་དོན་མཛད་ཅིང༌། ཁྱད་པར་དུ་མིའི་
འགྲོ་བ་སྨོན་ལམ་མཐུན་པ་སུམ་སྟོང་ལྷག་མེད་དུ་གྲོལ་བར་མཛད་ནས་སླར་ཆོས་ཉིད་གཞོན་ནུ་
བུམ་པའི་སྐུར་འཚང་རྒྱ་བ་ནི་སློབ་དཔོན་ཆེན་པོ་པདྨའི་ཞབས་དང་། དྲི་མེད་ཆོས་ཀྱི་བཤེས་
གཉེན་མངོན་སུམ་ཚད་མའོ། ། ཀུན་མཁྱེན་གྱི་གསུང་འགའ་ཞིག་ཏུ་བར་དོའི་སེམས་ཅན་སུམ་
སྟོང་ཞེས་པའང་ཡོད་དེ་མིའི་འགྲོ་བའང་སྐྱེ་གནས་ཀྱི་བར་དོ་ཡིན་པས་མི་འགལ་ལོ། །འཇུག་པ་
ལ་དབང་ཐོབ་པ་ནི་སྐུའི་རྣམ་པ་དེ་ཉིད་ཀྱི་དུས་དེར་གཞན་དོན་རླབས་པོ་ཆེ་མི་མཛད་ན་སེམས་
– 309 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཅན་སུམ་སྟོང་ལ་རིག་པ་གཏད་པའི་མོད། ལས་ལ་བཟང་ངན་མེད་པའི་གནད་ཀྱིས་གྲོལ་བར་
མཛད་ནས། ན་བུན་ནམ་མཁའ་ལ་དེངས་པ་བཞིན་ནང་དབྱིངས་སུ་ཞུགས་ནས་སྐུ་དང་ཡེ་
ཤེས་འདུ་འབྲལ་མེད་པའི་ཕྲིན་ལས་ཀྱིས་འཁོར་བ་མ་སྟོངས་ཀྱི་བར་དུ་གཞན་དོན་མཛད་པའི་
ཚུལ། ནང་གསལ་ཐིམ་ལ་མ་རྨུགས་པའི་གདངས་ཕྱིར་གསལ་དུ་སྣང་བ་ལྷུན་སྟུག་པོ་བཀོད་
པའི་ཞིང་ཁམས་ལས་བྱད་དང་མེ་ལོང་གི་རྣམ་པར་ཤར་པ་ཕྱེད་སྤྲུལ་ལོངས་སྐུ་ལ་སོགས་པ་དང༌།
སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོའི་ཆོས་ཉིད་ལས། སེམས་དཔའ་ ས་བཅུ་པ་ལ་
ལོངས་སྐུ་རིགས་ལྔ་དང་སོ་སོ་སྐྱེ་བོ་དང་། ཉན་ཐོས་རང་སངས་རྒྱས་ཀྱི་རིགས་ཅན་རྣམས་ལ་
མཆོག་གི་སྤྲུལ་པའི་སྐུ་དང་། སྐྱེ་བ་སྤྲུལ་སྐུ། བཟོ་སྤྲུལ་སྐུ་ལ་སོགས་ཏེ་གང་ལ་གང་འདུལ་གྱི་
སྐུ་དང་མཛད་པ་ཆོས་ཀྱི་རྣམ་གྲངས་དཔག་ཏུ་མེད་པ་བསྟན་ནས་ཐམས་ཅད་འདྲེན་པར་མཛད་
ཀྱང་ཆོས་ཉིད་ལས་མི་གཡོ་བར་ངལ་བ་མེད་པའི་གཞན་དོན་འབད་མེད་དུ་འབྱུང་བ་ནི་དཔག་
བསམ་གྱི་ཤིང་དང་ཡིད་བཞིན་གྱི་ནོར་བུས་དགོས་འདོད་བཞིན་ནོ། །
སྨྲས་པ། སྐུ་དང་ཞིང་ཁམས་མ་ལུས་མངོན་སུམ་དུ། ། སྣང་བའི་ཡེ་ཤེས་རྣམ་བཞིའི་
མྱུར་ལམ་འདིའི། །གནད་ལ་གང་ཞིག་སྦྱང་བ་མི་དམན་ན། །གདོད་མའི་མགོན་དང་སྐལ་བ་
མཉམ་པར་འགྱུར། ། འདི་མི་ཤེས་པའི་ཤེས་ལྡན་མིང་ཙམ་སྟེ། ། འདི་དོན་གོ་བ་མཁས་པའི་
ཡང་རྩེའོ། །
ཞེས་པ་འདི་ནི་རྫོགས་ཆེན་པ་ཆོས་དབྱིངས་སྟོབས་ལྡན་རྡོ་རྗེའམ་དུ་མ་རང་གྲོལ་གྱིས་བསྒྲིགས་པའོ། །
- 31O -



ཐོད་རྒལ་ངོ་སྤྲོད་ཀྱི་ཁྲིད་ཡིག་ཡེ་ཤེས་ཉི་མ་བཞུགས།
༄༅། །འོད་གསལ་རྫོགས་པ་ཆེན་པོ་ལས།
ཐོད་རྒལ་ངོ་སྤྲོད་ཀྱི་ཁྲིད་ཡིག་ཡེ་ཤེས་ཉི་མ་བཞུགས་སོ། །
༄༅༅། །བླ་མ་དང་རང་རིག་དོན་གྱི་པདྨ་འབྱུང་གནས་དབྱེར་མ་མཆིས་པའི་ཞབས་ལ་
རང་ངོ་གཅེར་མཐོང་གི་ངང་ནས་ཕྱག་འཚལ་ལོ། ། འདིར་འོད་གསལ་རྫོགས་པ་ཆེན་པོའི་
དངོས་གཞིའི་སྐོར་ལས། ཐོད་རྒལ་གྱི་ངོ་སྤྲོད་ལ་གཉིས། རང་སྣང་ཡེ་ཤེས་ཀྱི་དཀྱིལ་འཁོར་
ཆེན་པོར་འཇུག་པ་དང་། གཤིས་ཐོག་ཏུ་རིག་པའི་རྩལ་དབང་བསྐུར་བའོ། །
དང་པོ་ནི་རི་རྩེ་ལ་སོགས་པ་ཤིན་ ཏུ་དབེན་ཅིང་མངོན་སུམ་གྱི་སྣང་བ་འཆར་བདེ་བའི་
གནས་སུ། དུས་ཕུན་སུམ་ཚོགས་པར་ཚོགས་ཀྱི་འཁོར་ལོ་དང༌། གཏོར་མཆོད་རྒྱ་ཆེ་བ་
བཤམས། བླ་མ་ལ་གསེར་གྱི་མཎྜལ་ལ་སོགས་པའི་ཟང་ཟིང་གི་དངོས་པོ་ཕུན་སུམ་ཚོགས་པ་
དང༌། ཡང་ན་ལུས་ངག་ཡིད་གསུམ་དགེ་ཚོགས་དང་བཅས་པ་འབུལ་དགོས། རང་ལ་ཡོད་
བཞིན་སེར་སྣས་འཆང་ནས་སྟོང་ཞུས་མཁས་ཀྱང་གནད་དོན་འདི་ལྟ་བུ་གཏན་ནས་སྟོན་མི་རུང་
བས། ཡང་ན་སྒྲུབ་པའི་དམ་བཅའ། ཡང་ན་ལུས་ངག་གི་ཞབས་ཏོག ཡང་ན་ཟང་ཟིང་རྒྱ་
ཆེན་གསུམ་གྱི་གང་རུང་ཞིག་ཅི་ནས་ཀྱང་དགོས་སོ། ། དཀའ་འགག་དེ་ལྟ་བུ་ལ་གཏུག་ན་སྣོད་
94
བཟང་ངན་དང་ཆོས་ལ་འདུན་པ་ཆ་མ་ཆའ་ན་
in
94)
པའི་སློབ་མས་མཎྜལ་ཕུལ་ཏེ། གསོལ་བ་གདབ་པ་ནི། བླ་མ་རྡོ་རྗེ་འཛིན་པ་ཆེ༔ བདག་
ནི་འཁོར་བ་ལས་བསྒྲལ་ཕྱིར༔ རྡོ་རྗེ་སེམས་དཔའི་གསང་ལམ་ཆེ༔ རིག་པའི་རྩལ་དབང་
བསྐུར་ ཏུ་ གསོལ༔ ཞེས་ལན་གསུམ་གསོལ་བ་བཏབ་པས། དཔོན་སློབ་ཐམས་ཅད་འོད།
གསལ་གྱི་སྣང་བ་སྒྲིབ་གཡོགས་དང་བྲལ་བའི་རྟེན་འབྲེལ་དུ་སྟོད་གཡོགས་བསལ་ཏེ། སློབ་
དཔོན་གྱིས། འོ་ལེགས་སོ་སྐལ་ལྡན་གྱི་སློབ་མ་ཁྱེད་རང་རྣམས་ཀྱིས་མར་གྱུར་འགྲོ་བ་སེམས་
ཅན་ཐམས་ཅད་ཀྱི་དོན་དུ་སངས་རྒྱས་ཀྱི་གོ་འཕང་མྱུར་དུ་འཐོབ་ཕྱིར་རིག་པ་རྩལ་གྱི་དབང་
གསན་པ་ལ། གནས་ཁང་དང་ས་ཕྱོགས་འདི་ཉིད་འོག་མིན་ལྷུན་གྱིས་གྲུབ་པའི་ཞིང་ཁམས།
བླ་མ་ང་ཡང་ཀུན་ཏུ་བཟང་པོ་ཡབ་ཡུམ་དངོས་ཡིན་སྙམ་པའི་ངང་ནས་བདག་གི་ཐུགས་ཀར་ཡི་
གེ་ཨ་མཐིང་ག་གཅིག་བཀོད་པ་ལ་མིག་མི་འཛུམ་པར་བལྟ་ཞིང་སེམས་མ་ཡེངས་པའི་ངང་ནས།
རྩ་བརྒྱུད་ཀྱི་བླ་མ་རྣམས་ལ་གསོལ་བ། ངའི་ཚིག་རིས་དང་མཐུན་པར་ཡིད་ཀྱིས་ཐོབ་ལ་དབང་
དང་བྱིན་རླབས་དངོས་གྲུབ་དམ་པ་ཐོབ་སོང་སྙམ་དུ་སོམས་ཤིག་ཅེས་བརྡའ་སྤྲད་ལ། སློབ་
- 311 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དཔོན་གྱིས་བླ་མ་བརྒྱུད་པའི་གསོལ་འདེབས་དབྱངས་སྙན་པོའི་སྒོ་ནས་བརྗོད་ཅིང་ཌཱ་དྲིལ་གྱི་སྒྲ་
དང་བཅས་ཏེ་བྱིན་དབབ་པའི་མཐར་ཡིད་ལ་མེད་པ་གཅིག་ཏུ་བླ་མས་ཕཊ་དྲག་པོ་ཞིག་བརྗོད་
པས། དེ་མ་ཐག་པར་སེམས་གང་ཡིན་ཞེས་ལན་གསུམ་མགྱོགས་པར་བརྗོད་པས། སློབ་མས་
ཅི་ཟེར་གཏད་པ་མེད་པར་ཧ་ཕྱད་དེ་ལུས་པའི་ཚེ་རིག་པ་མ་བཅོས་པ་ལྷག་གེར་ཤར་བ་ནི། མ་
མཐོང་བའི་མཐོང་བ་ཆེན་པོ་ཞེས་བྱ་བ་སྟེ། ཆོས་སྐུའི་ངང་དུ་ཡེ་ཤེས་དབབ་པ་ཞེས་བྱའོ། །དེ་
ནས་འཇུག་པ་དངོས་ནི། སློབ་མ་རྣམས་དྲང་སྲོང་ཙོག་པུར་འདུག མིག་བར་སྣང་ལ་རྟེན་
མེད་དུ་བཞག་ནས་རང་བཞིན་གྱི་ཞིང་ཁམས་ཡིད་ལ་བྱར་གཞུག་ཅིང༌། ཨེ་མ་སྐལ་ལྡན་སེམས་
ཀྱི་བུ་གཅིག་ཉོན་ཅིག ཤར་ཕྱོགས་ན་མངོན་པར་དགའ་བའི་ཞིང་ཁམས་མཛེས་ཤིང་ཉམས་
དགའ་ཡིད་དུ་འོང་བ་ན། བཅོམ་ལྡན་འདས་རྡོ་རྗེ་མི་འཁྲུགས་པ་ཞེས་བྱ་བ་སྐུ་མདོག་མཐིང་ག་
རིན་པོ་ཆེའི་རྒྱན་གྱིས་བརྒྱན་པ་ཡོད་དོ། །ལྷོ་ཕྱོགས་ན་དཔལ་དང་ལྡན་པའི་ཞིང་ཁམས་ཤིན་ཏུ་
མཛེས་ཤིང་ཉམས་དགའ་ཡིད་དུ་འོང་བ་ན། བཅོམ་ལྡན་འདས་རིན་ཆེན་འབྱུང་ལྡན་ཞེས་བྱ་
བ་སྐུ་མདོག་སེར་པོ་རིན་པོ་ཆེའི་རྒྱན་གྱིས་བརྒྱན་པ་ཡོད་དོ། །ནུབ་ཕྱོགས་ན་པདྨ་བརྩེགས་པའི་
ཞིང་ཁམས་ཤིན་ཏུ་མཛེས་ཤིང་ཉམས་དགའ་ཡིད་དུ་འོང་བ་ན། བཅོམ་ལྡན་འདས་སྣང་བ་
མཐའ་ཡས་ཞེས་བྱ་བ་སྐུ་མདོག་དམར་པོ་རིན་པོ་ཆེའི་རྒྱན་གྱིས་བརྒྱན་པ་ཡོད་དོ། །བྱང་ཕྱོགས་
ན་ ལས་ རབ་ རྫོགས་ པའི་ ཞིང་ ཁམས་ ཤིན་ ཏུ་ མཛེས་ ཤིང་ ཉམས་ དགའ་ ཡིད་ དུ་ འོང་ བ་ན།
བཅོམ་ལྡན་འདས་གདོན་མི་ཟ་བའི་རྒྱལ་པོ་ཞེས་བྱ་བ་སྐུ་མདོག་ལྗང་གུ་རིན་པོ་ཆེའི་རྒྱན་གྱིས་
བརྒྱན་པ་ཡོད་དོ། ། དེ་དག་ཐམས་ཅད་ཀྱང་ཡབ་ཡུམ་གཉིས་སུ་མེད་པ། འཁོར་རྡུལ་གཅིག་
སྟེང་ན་རྡུལ་སྙེད་ཀྱི་སངས་རྒྱས་ཇི་སྙེད་བཞུགས་ཤིང་། རང་རང་གི་སྟོན་པ་ལ་ཆོས་ཉན་ཞིང༌།
རང་རང་གི་ཉེ་འཁོར་ལ་ཆོས་སྟོན་པ། རང་གི་སེམས་ཀྱི་དམ་པ་འོད་གསལ་བ། གསང་
སྔགས་ཀྱི་དེ་ཁོ་ན་ཉིད་སྟོན་ཏོ། ། བུ་ཁྱོད་ཤར་ཕྱོགས་ཀྱི་ཞིང་ཁམས་སུ་གླང་པོ་ཆེའི་ལྟ་སྟངས་
ཀྱིས་ལྟོས་ལ། སེང་གེའི་མཆོང་སྟངས་ཀྱིས་མཆོངས་ཤིག ལྷོ་ཕྱོགས་ཀྱི་ཞིང་ཁམས་སུ་སེང་
གེའི་ལྟ་སྟངས་ཀྱིས་ལྟོས་ལ། སྟག་མོའི་མཆོང་སྟངས་ཀྱིས་མཆོངས་ཤིག ནུབ་ཕྱོགས་ཀྱི་ཞིང་
ཁམས་སུ་དཔལ་གྱི་རྔམས་སྟབས་ཀྱིས་ལྟོས་ལ། ཁྱུང་གི་ལྡོང་སྟངས་ཀྱིས་འཕུར་ཅིག བྱང་
ཕྱོགས་ཀྱི་ཞིང་ཁམས་སུ་རྡོ་རྗེ་འཆང་གི་ལྟ་སྟངས་ཀྱིས་ལྟོས་ལ། གློག་དམར་འཁྱུག་སྟངས་ཀྱིས་
སོངས་ཤིག ཨ་ཨ་ཨ༔ ཞེས་ཕྱིར་མི་ལྡོག་པའི་རྒྱས་གདབ་པོ། ། དེ་ལྟར་རིག་པའི་དཀྱིལ་
འཁོར་གྱི་སྒོ་བཞི་ནས་བཅུག་པས། སློབ་དཔོན་ལྟ་དགོངས་ཅན་དང་། སློབ་མ་དད་དམ་
ཅན་འཛོམ་ན་ཚེ་འདིར་ཉམས་སུ་མ་ལོངས་ཀྱང་རང་བཞིན་སྤྲུལ་པའི་ཞིང་དུ་དབུགས་འབྱིན་པ་
གསང་སྔགས་འདིའི་ཁྱད་ཆོས་སོ། ། དེ་ནས་ལོངས་སྐུའི་དཀྱིལ་འཁོར་དུ་འཇུག་པ་ནི། སློབ་
312 -



r ra
ཐོད་རྒལ་ངོ་སྤྲོད་ཀྱི་ཁྲིད་ཡིག་ཡེ་ཤེས་ཉི་མ་བཞུགས།
མ་རྡོ་རྗེའི་སྐྱིལ་ཀྲུང་གིས་འདུག་ལ། མིག་བར་སྣང་ལ་ཧར་རེ་བལྟས་ལ་རྒྱུན་སྡུག་པོ་བཀོད་པའི་
ཞིང་ཁམས་ཡིད་ལ་བྱར་གཞུག་ཅིང༌། བླ་མས་ཨེ་མ་སྐལ་ལྡན་སེམས་ཀྱི་བུ་རྣམས་ཉོན་ཅིག
དེ་དག་རྣམས་ལས་འདས་པའི་ཕ་རོལ་ན་རང་བཞིན་སྤྲུལ་བའི་སྐུའི་ཞིང་ཁམས་དེ་དག་མ་ལུས་
ཤིང་ལུས་པ་མེད་པའི་འཆར་གཞི་བདག་པོའི་བྱད་དང་འདྲ་བ་རྒྱན་སྡུག་པོ་བཀོད་པའི་ཞིང་
ཁམས། ཡེ་ ཤེས་ ལྔས་ ཁྱབ་ ཅིང་ ཀུན་ ཏུ་ གསལ་ བ། ཤིན་ ཏུ་ མཉམ་ ཞིང་ མི་ གཡོ་ བ་ན།
བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ། ཟག་པ་ཟད་པ། བདེ་བར་གཤེགས་
པ། འཇིག་རྟེན་མཁྱེན་པ། སྐྱེས་བུ་འདུལ་བའི། ཁ་ལོ་སྒྱུར་བ། བླ་ན་མེད་པ། ལྷ་དང་
མི་རྣམས་ཀྱི་སྟོན་པ། ཡང་དག་པར་རྫོགས་པའི་སངས་རྒྱས་འོད་དཔག་ཏུ་མེད་པ་ཞེས་བྱ་བ།
འཁོར་ ཡང་ དག་ པར་ རྫོགས་ པའི་ སངས་ རྒྱས་ བརྒྱ་ སྟོང་ བྱེ་བ་དཔག་ཏུ་མེད་ པས་ བསྐོར་བ།
ཆོས་ཉིད་ཤིན་ཏུ་རྣམ་པར་དག་པ་ལ་རོལ་པ་ཞིག་ཡོད་ཀྱི། : བུ་ཁྱོད་ཞིང་དེར་གླང་པོ་ཆེའི་ལྟ་
སྟངས་ཀྱིས་ལྟོས་ལ་སེང་གེའི་མཆོང་སྟངས་ཀྱིས་སོངས་ཤིག ཨ་ཨ་ཨ༔ ཞེས་སྟོང་པ་ཉིད་
ཀྱིས་ སླར་ལ་མི་ལྡོག་པར་རྒྱས་གདབ་བོ། ། དེ་ནས་ཆོས་སྐུའི་དཀྱིལ་འཁོར་དུ་གཞུག་པ་ནི།
སེང་གེའི་འདུག་སྟངས་ཀྱིས་འདུག་ལ། སངས་རྒྱས་ཀྱི་ས་ན་ཡོད་པའི་སྤྱན་ལྔ་ཁྱད་པར་ཅན་
འཐོབ་པའི་རྟེན་འབྲེལ་དུ། མིག་གྱེན་དང་ཐུར་དང་གཡས་གཡོན་དང་ཐད་དྲང་དུ་བལྟས་ཏེ་
རིག་སྟོང་རྗེན་པའི་ཡེ་ཤེས་གསལ་གདབ་པ་ནི། བླ་མས་ཨེ་མ་སྐལ་ལྡན་སེམས་ཀྱི་བུ་གཅིག་པོ་
ཉོན་ཅིག གཟུགས་སྐུ་གཉིས་ལས་འདས་པའི་ཕ་རོལ་ན། དེ་གཉིས་ཀའི་འཆར་གཞིར་གྱུར་
པ་རང་གི་རིག་པ་བསམ་ངོ་དང་བྲལ་བའི་ངོ་བོ་ཡེ་ཤེས་ཐིམ་ལ་མ་རྨུགས་པ་གང་དུའང་མ་ཕྱེ་བའི་
ཆོས་ཉིད་ཚད་མེད་དཔག་ཏུ་མེད་དམིགས་སུ་མེད་པ་བཞུགས་ཀྱི། བུ་ཁྱོད་འགྲོ་ས་མེད་པའི་
གཤིས་ལ་འགྲོ་མཁན་རྩ་བརྡར་ཆོད་ལ་ཞོག་ཅིག རིག་སྟོང་དུ་ཤེས་པས་གནད་ཚུགས་ཤིག་
མ་འགག་པར་འགྱུར་བས་རྩལ་སྦྱོངས་ཤིག ཡེ་ཤེས་སུ་གསལ་བས་ལམ་སྦྱོངས་ཤིག སྣ་
ཚོགས་སུ་འཆར་བ་ལ་མ་ཞེན་ཅིག བསམ་གྱིས་མི་ཁྱབ་པའི་ངང་དུ་ཨ་ཨ༔ ཞེས་བརྗོད།
དཀྱིལ་འཁོར་འདིར་དབང་ཐོབ་ནས་མ་རིག་པ་གཞི་ལ་སངས་ཏེ། རིག་པ་ཡེ་ཤེས་སུ་རྒྱས་པས་
མངོན་སུམ་གྱི་ལམ་སྒོམ་པ་ལ་དབང་ཞིང་། གོམས་ཤུགས་ཆུང་བ་རྣམས་བར་དོར་གྲོལ་ལ།
རབ་རྣམས་ཚེ་འདིར་གྲོལ་བ་ཡིན་ནོ། །
གཉིས་པ་ནི་ཉི་མ་རྩེ་ཤར་གྱི་དུས་སུ་ཟེར་དང་པོ་དང་སྦྱར་ལ་སློབ་མ་རྣམས་བཞུགས་སྟངས་
དང་སྒོ་ཡུལ་རླུང་རིག་གི་གནད་རྣམས་འཆང་དུ་བཅུག་ལ། སྐུ་དང་ཡེ་ཤེས་ཀྱི་རང་མདངས་
འོད་དང་ཐིག་ལེ་སྣང་བ་དེ་འབེན་དུ་བཙུགས་ནས། ཀྱི༔ སྐལ་ལྡན་རིགས་ཀྱི་བུ་རྣམས།
མ་ཡེངས་པར་ལྟོས་ཤིག ད་ཁྱོད་རང་རྣམས་ལ་སྔོན་ཆད་བསྟན་པའི་དབང་དང་ཐེག་པ་
– 313 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
1
ཐམས་ཅད་ལས་མཆོག་ཏུ་གྱུར་པ་རང་གི་རིག་རྩལ་རང་བྱུང་དོན་དམ་པའི་དཀྱིལ་འཁོར་ལ་
བརྟེན་ནས་དབང་བསྐུར་ཅིང་ངོ་སྤྲོད་པ་ཡིན་པས་དགའ་བར་གྱིས་ཤིག དེ་ཡང་ཙིཏྟ་རིན་པོ་
ཆེ་གསང་བའི་སྦུབས་ན་ ཐིག་ལེ་ཡེ་ཤེས་ཀྱི་ས་བོན་ངོ༌ བོའི་ཆ་ནས་སྟོང་ཞིང་བདག་མེད་ པ།
རང་བཞིན་གྱི་ཆ་ནས་འགག་མེད་དུ་གསལ་བ། ཐུགས་རྗེའི་རྩལ་ལས་སྐུ་དང་ཡེ་ཤེས་དབྱེར་
མེད་བུམ་ནང་གི་སྒྲོན་མེ་ལྟར་གསལ་བའི་འོད་གདངས་རིན་པོ་ཆེ་ཤེལ་སྦུག་ཅན་ལས་འཐོན་ཏེ་
སྒྲོན་མ་བཞིའི་རང་བཞིན་དུ་གསལ་བ་འདིས་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་མི་ཟད་པ་རྒྱན་གྱི་འཁོར་ལོའི་ཆོས་ཉིད་རང་གིས་མངོན་སུམ་དུ་མཐོང་བ་འདིས་རིག་པ་
རྩལ་གྱི་དབང་ཆེན་ཐོབ་པ་ཡིན་ནོ། ། དབང་དོན་རྣམས་ཞིབ་ཏུ་ངོ་སྤྲོད་པ་ནི། ཀློང་གསལ་
ལས། རང་གི་རིག་རྩལ་སྐུ་ལྔར་ཤར། །རྣམ་སྣང་མི་བསྐྱོད་རིན་ཆེན་འབྱུང་། །སྣང་མཐའ་
དོན་ཡོད་གྲུབ་པར་ཤར། ། ཞེས་པས། གནད་ལ་བརྟེན་ནས་མཐོང་བའི་རིག་པ་རྡོ་རྗེ་ལུ་གུ་
རྒྱུད་དང༌། སྐུ་དང་ཡེ་ཤེས་ཀྱི་རང་མདངས་འོད་དང་ཐིག་ལེར་སྣང་བ་འདི། འོད་གསལ་
འགྱུར་བ་མེད་པས་མི་བསྐྱོད་པ། དེ་ཉིད་འཕེལ་བ་དང་བཅས་པས་རིན་ཆེན་འབྱུང་ལྡན།
སྣང་ཡིན ( ཡིད) ཚད་མེད་པས་སྣང་བ་མཐའ་ཡས། འོད་ལྔ་བོ་འདི་ལྷུན་གྲུབ་ཏུ་རང་ཤར་
བས་དོན་ཡོད་གྲུབ་པ། དེ་དག་རྣམས་ཀྱང་གསལ་ལ་སྟོང་ཞིང་སྟོང་ལ། གསལ་བ་གསལ་
སྟོང་གཉིས་སུ་མེད་པས་རྣམ་པར་སྣང་མཛད་དེ་སྐུ་ལྔའི་རང་བཞིན་དུ་ཡེ་ནས་གསལ་ཞིང་འདུ་
འབྲལ་མེད་པར་བཞུགས་པ་ཡིན་པས་ངོ་ཤེས་པར་གྱིས་ཤིག ། འདི་ལས་སྐུ་ལྔ་གཞན་དུ་མ་
འཚོལ་ཅིག གཞི་དེའི་ངང་ལས་སྣང་བ་གཟུང་འཛིན་དང་བྲལ་བ་གསལ་ སྟོང་དུ་བསྒོམ་པ་
ལམ། རིགས་ལྔ་སོ་སོའི་སྐུར་གསལ་དུས་འབྲས་བུའོ། ། ཐལ་འགྱུར་ལས། མེ་ལོང་མཉམ་
ཉིད་སོ་སོར་རྟོགས། །བྱ་གྲུབ་ཆོས་དབྱིངས་ཡེ་ཤེས་སོ། ། ཞེས་པས། འོད་གསལ་དེ་རྣམས་
དྲི་མ་དང་བྲལ་ཞིང་སྐུའི་འཆར་གཞི་བྱེད་པས་མེ་ལོང་ཡེ་ཤེས། དེ་ཉིད་གང་དུ་དབྱེར་མེད་པས་
མཉམ་ཉིད་ཡེ་ཤེས། བྱེ་བྲག་མ་འདྲེས་པར་སོ་སོར་འཆར་བས་སོར་རྟོག་ཡེ་ཤེས། མ་བཙལ་
ལྷུན་གྱིས་གྲུབ་པས་བྱ་གྲུབ་ཡེ་ཤེས། དེ་ཐམས་ཅད་ཡེ་སྟོང་རྩ་བ་དང་བྲལ་བས་ཆོས་དབྱིངས་ཡེ་
ཤེས་སོ། །ཡེ་ཤེས་ལྔའི་རང་བཞིན་དུ་ཡེ་ནས་འདུ་འབྲལ་མེད་པར་བཞུགས་པའོ། །གཞི་དེའི་
ངང་ལས། མངོན་སུམ་ས་ལེ་སང་ངེར་བསྒོམ་པ་ལམ། དེ་མཐར་ཕྱིན་ནས་སྣང་སྲིད་འོད་
གསལ་དུ་ཤར་བ་འབྲས་བུའོ། ། རང་ཤར་ལས། དེ་བཞིན་གཤེགས་པའི་རིགས་དང་ནི། །
རྡོ་རྗེ་དང་ནི་རིན་ཆེན་རིགས། ། པདྨའི་རིགས་དང་ལས་ཀྱི་རིགས། ། ཞེས་པས་འོད་གསལ་
བའི་ཡེ་ཤེས་དེ་དེ་བཞིན་གཤེགས་པ་ཐམས་ཅད་གཤེགས་པའི་ལམ་ཡིན་པས་དེ་བཞིན་གཤེགས་
པའི་རིགས། དེ་ཉིད་ལ་འཕོ་འགྱུར་མེད་པས་རྡོ་རྗེའི་རིགས། ཡོན་ཏན་དུ་མ་མངོན་དུ་བྱེད་
314 —
a



ཐོད་རྒལ་ངོ་སྤྲོད་ཀྱི་ཁྲིད་ཡིག་ཡེ་ཤེས་ཉི་མ་བཞུགས།
པས་རིན་པོ་ཆེའི་རིགས། སྐྱོན་གྱིས་མ་གོས་པས་པདྨའི་རིགས། དེ་ཉིད་ལ་གོམས་ནས་ལྷག་
མེད་ འགྲུབ་ པས་ ལས་ ཀྱི་ རིགས་ ཏེ། གཞི་ དེའི་ ངང་ ལས་ ས་ ལེ་ ཧྲིག་གེར་ བསྒོམ་ པ་ ལམ།
མཐར་ཕྱིན་ནས་ཕྱིར་མི་ལྡོག་པ་འབྲས་བུའོ། །ཀློང་གསལ་ལས། རིག་པའི་ཡོན་ཏན་འོད་
ལྔར་གསལ། ། ཞེས་པས། འོད་གསལ་དེ་རྣམས་དྲི་མ་མེད་པས་དཀར་པོ། རྩོལ་མ་འགག་
པས་སེར་པོ། རང་བཞིན་རང་སྣང་བས་དམར་པོ། བྱ་བ་དང་བྲལ་བས་ལྗང་གུ། འགྱུར་
བ་མེད་པས་མཐིང་གའོ། ། གཞི་དེའི་ངང་ལ་ཁ་དོག་སྣང་འཛིན་དང་བྲལ་བར་བསྒོམ་པ་ལམ།
འབྱུང་བའི་ཁམས་རྣམས་དབྱིངས་སུ་དག་པ་འབྲས་བུའོ། །རང་ཤར་ལས། རིག་པ་རླུང་ལྔའི་
རང་བཞིན་དུ། ། སེམས་ཅན་ཀུན་ལ་གནས་པའོ། ། ཞེས་པས་འོད་གསལ་དེ་ཉིད་ཡེ་ཤེས་ཀྱི་
དྲོད་དང་མ་བྲལ་བས། མེ་ཉམས་ཀྱི་རླུང་། འཁོར་འདས་ཀྱི་སྲོག་འཛིན་པས་སྲོག་འཛིན་
པའི་རླུང་། དེ་ལ་གོམས་པས་འཁོར་འདས་སོ་སོར་དབྱེ་བས་དྭངས་སྙིགས་འབྱེད་པའི་རླུང་།
དག་པ་དང་མ་དག་ཐམས་ཅད་ལ་ཡོངས་སུ་ཁྱབ་པས་ཁྱབ་བྱེད་ཀྱི་རླུང༌། དེ་ཉིད་མཐར་ཕྱིན་
པར་འབད་པས་འཁོར་བའི་སྲོག་བཅད་ནས་མྱ་ངན་ལས་འདའ་བའི་སར་སྐྱེལ་བར་བྱེད་པས་
སྙིང་རྗེ་མེད་པས་བསྐལ་པ་ལས་ཀྱི་རླུང་ངོ༌། །གཞི་དེའི་ངང་ལས། མ་བཅོས་པར་རང་བྱུང་དུ་
བསྒོམ་པ་ལམ། མཐར་ཕྱིན་པ་འབྲས་བུའོ། །རང་ཤར་ལས། དེ་ཡང་རིག་པའི་ངོ་བོ་ལ། །
ཤེས་རབ་རྣམ་པ་ལྔ་དང་ལྡན། ། ཞེས་པས། འོད་གསལ་གྱི་ཆོས་ཉིད་རྟོགས་མ་རྟོགས་ལ་
འཁོར་འདས་སུ་འབྱེད་པའི་ཤེས་རབ། ཉམས་གོང་འཕེལ་ལ་སོགས་ཏེ་ཡེ་ཤེས་རྩལ་སྣང་སྡུད་
པས་སྡུད་པའི་ཤེས་རབ། ཀུན་ལ་ཁྱབ་པས་ཁྱབ་བྱེད་ཀྱི་ཤེས་རབ། འོད་སྣང་འགྲོ་འོང་དང་
བཅས་པས་བསྐྱོད་པའི་ཤེས་རབ། དེ་ཉིད་རྟོགས་ན་འཁོར་བ་ལས་སྒྲོལ་བས་སྒྲོལ་བའི་ཤེས་
རབ་སྟེ། གཞི་དེ་ཉིད་ལས། མ་བཅོས་པར་བསྒོམ་པ་ལམ།. མཐར་ཕྱིན་པ་འབྲས་བུའོ། །
ཀློང་གསལ་ལས། སྟོང་གསལ་རིག་པའི་ཡེ་ཤེས་ནི། ། མཁའ་འགྲོ་རྣམ་པ་ལྔ་དང་ལྡན། །
ཞེས་པས། འོད་མཐིང་ག་སངས་རྒྱས་མཁའ་འགྲོ་ དཀར་པོ་རྡོ་རྗེ་མཁའ་འགྲོ། སེར་པོ་
རིན་ཆེན་མཁའ་འགྲོ། དམར་པོ་པདྨ་མཁའ་འགྲོ། ལྗང་གུ་ལས་ཀྱི་མཁའ་འགྲོ་སྟེ། གཞི་
དེའི་ངང་ལས། ཆོས་དབྱིངས་ ཀྱི་གོ་མ་འགག་ པར་ ཤར་བ་མ་ཡེངས་ པར་ བསྒོམ་ པ་ལམ།
ཤེས་རབ་ཀྱིས་རྟོག་ཚོགས་ཀྱི་སྣང་བ་མཐར་ཕྱིན་པ་འབྲས་བུའོ། ། དེ་བཞིན་དུ་ཐིག་ལེ་དང་།
ཐིག་ཕྲན་འོད་དང་ཟེར་ལ་སོགས་སྣ་ཚོགས་སུ་རང་སྣང་བ་ལོངས་སྐུ། རྩལ་སྣ་ཚོགས་སུ་འཆར་
ཞིང་འཕྲོ་བ་སྤྲུལ་སྐུ། དེ་གཉིས་ཆར་གྱི་ངོ་བོ་སྣང་སྟོང་སྤྲོས་པ་ཐམས་ཅད་དང་བྲལ་བ་བླ་མ་
ཆོས་ཀྱི་སྐུ་སྟེ། སྐུ་གསུམ་དུ་འདུ་འབྲལ་མེད་པར་ཡེ་ནས་བཞུགས་པའོ། ། གཞི་དེའི་ངང་ནས་
ཆོས་སྐུ་ལ་མི་ཞེན། ལོངས་སྐུ་ལ་མི་འཛིན། སྤྲུལ་སྐུ་ལ་མི་དགག་པར་བརྗོད་བྲལ་ལྷན་ཅིག་
- 315



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
E
སྐྱེས་པའི་ངོ་བོ་མ་བཅོས་སྐུ་གསུམ་དབྱེར་མེད་པར་བསྒོམ་པ་ལམ། དབྱིངས་རིག་ཐམས་ཅད་
ཀྱི་སྣང་བ་ཆོས་ཉིད་དུ་གྲོལ་བ་འབྲས་བུའོ། ། དེ་བཞིན་དུ། ཕྱི་ཡི་དབྱིངས་བསྐྱེད་པ། ནང་
གི་ཐིག་ལེ་ལུང༌། གསང་བའི་ལུག་རྒྱུད་རྫོགས་པ་ཆེན་པོའོ། ། གཞི་དེའི་ངང་ལས། བསྐྱེད་
རྫོགས་གཉིས་སུ་མེད་པར་བསྒོམ་པ་ལམ། ཡི་དམ་གྱི་ལྷ་འོད་ཀྱི་སྐུར་ཞལ་མཇལ་བ་འབྲས་
བུའོ། །ནོར་བུ་ཕྲ་བཀོད་ལས། དབྱིངས་ཀྱི་རང་བཞིན་ཤེས་རབ་སྐུ། །རིག་པའི་རང་བཞིན་
ཐབས་ཀྱི་སྐུ། ། འདུ་འབྲལ་མེད་པའི་ཚུལ་དུ་གནས། ། ཞེས་གསུངས་པས། དབྱིངས་སྟོང་
གསལ་འདུས་མ་བྱས་པ་ནི། ཤེས་རབ་ཀྱི་ངོ་བོ་ཀ་དག་ཁྲེགས་ཆོད་ཀྱི་དོན་དང༌། རིག་པའི་
རང་བཞིན་འོད་གསལ་གྱི་སྣང་བ་ནི་ཐབས་ལྷུན་གྲུབ་ཐོད་རྒལ་གྱི་དོན་ཏེ། དོན་ལ་སྣང་སྟོང་
འདུ་འབྲལ་མེད་པ་ནི་ཐབས་ཤེས་དབྱེར་མེད་པའོ། ། མདོར་བསྡུ་ན། དེ་ལྟར་དུ་བཞུགས་
པའི་ཆོས་ཉིད་རྣམས་བློས་རྣམ་པར་བཏགས་ཤིང་རྩ་རླུང་འཛིན་རྩོལ་གྱི་རྟེན་འབྲེལ་ལས་བྱུང་
བའི་སྟོང་གཟུགས་ཤེས་ཉམས་ཡིད་དཔྱོད་ཀྱིས་བརྟགས་པའི་བློའི་རི་མོ་ཅན་མ་ཡིན་པར། ཡེ་
གདོད་མ་ནས་གྲུབ་པའི་སྣང་ཉམས་ཆོས་ཉིད་མངོན་སུམ་དུ་མི་བསླུ་བའི་བདག་ཉིད་ཅན་དུ་
མཐོང་བ་ནི། དཀོན་ཅོག་གསུམ་ལ་སྐྱབས་སུ་འགྲོ་བ་ནས་བཟུང་སྟེ་མདོ་དང་སྔགས་ཀྱི་ཆོས་
ཐམས་ཅད་འདུ་ཞིང་མངོན་དུ་བྱས་པའི་ཚུལ། ཀློང་དྲུག་པ་ལས། སངས་རྒྱས་ཆོས་དང་དགེ་
འདུན་ནི། ། ཡེ་རྫོགས་རང་གི་ལུས་ལ་གནས། ། ཞེས་སེམས་ཉིད་མ་འཁྲུལ་བ་གཞིའི་སངས་
རྒྱས། སྒྲ་ཚིག་ལས་འདས་པ་དོན་གྱི་དམ་ཆོས། གཡོ་འགུལ་དང་བྲལ་བའི་སྙིང་པོའི་དགེ་
འདུན་ཏེ། འདུན་ངས(པས)འགྲོ་བ་དང་ཞེ་སྡང་གིས་འགྲོ་བ་དང༌། གཏི་མུག་གིས་འགྲོ་
བའི་སྐྱབས་འགྲོ་ཉི་ཚེ་བ་ཙམ་མ་ཡིན་པར་གནས་ལུགས་རྡོ་རྗེའི་སྐྱབས་འགྲོ་དང་མི་འབྲལ་བའི་
ངང་ནས་སྣང་བ་བཞིའི་འོད་གསལ་ལ་སྤྱོད་ཅིང་དེ་ལྟར་སྤྱོད་པའང་། སྒྲོན་མ་སྣང་བྱེད་ལས།
ཡེ་ནས་དེ་ལྟར་ཤར་ནས་ཡོད། ། སྐྱེས་བུའི་རྩོལ་བས་བྱུང་བ་མིན། ། དཀྱིལ་འཁོར་དེ་ཡིན་ལྷ་
དེ་རང༌། ། སྔགས་དང་ཕྱག་རྒྱ་མཆོད་པ་དེ། །བསྐྱེད་དང་རྫོགས་པའི་རིམ་པ་དེ། ། སངས་
རྒྱས་སེམས་ཅན་འཁོར་འདས་ཡིན། ། དབང་དང་སྡོམ་པ་དམ་ཚིག་ཡིན། ། རང་གི་བླ་མ་ལྷ་
ཡང་ངོ༌། ། ཞེས་སོ། ། དེའི་ཕྱིར་དབྱིངས་སྣང་ཐིག་ལེའི་དབུས་སུ་རྡོ་རྗེ་ལུ་གུ་རྒྱུད་ཀྱི་སྣང་བ་
དང་མི་འབྲལ་བ་ཤིན་ཏུ་གཅེས་ཏེ། ནོར་བུ་ཕྲ་བཀོད་ལས། སངས་རྒྱས་ཐམས་ཅད་ཀྱི་
ཐུགས་ལ་བལྟ་བར་འདོད་ན་རྡོ་རྗེ་ལུ་གུ་རྒྱུད་ཀྱི་སྐུ་ལ་ལྟོས་ཤིག སངས་རྒྱས་ཐམས་ཅད་ཀྱི་
དགོངས་པ་ཐུགས་སུ་ཆུད་པར་འདོད་ན་རྡོ་རྗེ་ལུ་གུ་རྒྱུད་དང་མ་འབྲལ་ཞིག ཆོས་ཐམས་ཅད་
ཀྱི་མདོ་དང་རྒྱས་པ་ཤེས་པར་འདོད་ན་རྡོ་རྗེ་ལུ་གུ་རྒྱུད་ཀྱི་འདུག་ཚུལ་ལ་ལྟོས་ཤིག གསང་བའི་
ཡེ་ཤེས་ཐམས་ཅད་ལ་མཁས་པར་འདོད་ན་རྡོ་རྗེ་ལུ་གུ་རྒྱུད་ཀྱི་ཟེར་ལ་ལྟོས་ཤིག ལྟ་སྒོམ་སྤྱོད་
- 316



ཐོད་རྒལ་ངོ་སྤྲོད་ཀྱི་ཁྲིད་ཡིག་ཡེ་ཤེས་ཉི་མ་བཞུགས།
གསུམ་འདུ་འབྲལ་མེད་པར་འདོད་ན་རྡོ་རྗེ་ལུ་གུ་རྒྱུད་ཀྱི་སྐུ་ལ་མ་ཡེངས་ཤིག ཆོས་ཐམས་ཅད་
ཀྱི་གཞལ་ཡས་ཁང་འཛིན་པར་འདོད་ན། དབྱིངས་དང་རིག་པའི་དོན་ཁོང་དུ་ཆུད་པར་གྱིས་
ཤིག རྡོ་རྗེ་སེམས་དཔའི་གདུང་འཛིན་པར་འདོད་ན་རིག་པ་རྡོ་རྗེ་ལུ་གུ་རྒྱུད་ཀྱི་སྐུ་དང་མ་
འབྲལ་ཞིག ཅེས་དང༌། ཀློང་གསལ་ལས། རིག་པ་རྡོ་རྗེ་ལུ་གུ་རྒྱུད། ། མཐོང་བ་ཙམ་
གྱིས་ ཤེས་པ་དང༌། །ཤེས་པ་ཙམ་གྱིས་རྟོགས་པ་དང༌། ། རྟོགས་པ་ཙམ་གྱིས་གྲོལ་བར་
འགྱུར། །ཞེས་དང་། ཐལ་འགྱུར་ལས། རང་གི་རང་བཞིན་གཤིས་ཀྱི་གནད། ། བརྗོད་པ་
ཚིག་གིས་མ་ཡིན་པར། ། དབང་པོའི་ཡུལ་ལ་གསལ་བར་སྣང༌། ། གཅེར་མཐོང་གྲོལ་བའི་
བདག་ཉིད་དོ། ། ཐལ་འགྱུར་ལས། རིག་པའི་ངོ་བོ་ལུ་གུ་རྒྱུད། ། འདས་དང་མ་འོངས་ད་
ལྟ་ལ། །སུས་ཀྱང་བྱས་པ་མ་ཡིན་པས། །དེས་ནི་འདུས་མ་བྱས་པ་ཉིད། །ལུ་གུ་རྒྱུད་ཀྱི་རང་
བཞིན་ནི། ། རྣམ་པར་རྟོག་པ་ཀུན་དག་པས། ། མ་འཁྲུལ་གཞི་ཡི་སངས་རྒྱས་སོ། ། མངོན་
སུམ་བརྟེན་པའི་སྐལ་ལྡན་ལ། །ཁམས་གསུམ་འཁོར་བའི་མིང་མེད་པས། །སྲིད་གསུམ་བརྡར་
ཤ་ཆོད་པའོ། ། ཞེས་སོ། །འདི་ལྟ་བུའི་ཆོས་ཉིད་རིག་པ་མངོན་སུམ་གྱི་དོན་མཐོང་བ་ནི་ཐོག་
མའི་ མགོན་པོ་ ཀུན་ ཏུ་ བཟང་པོ་དང༌ སྐལ་ བ་མཉམ་པ་ཞེས་བྱ་སྟེ། གསང་བ་སྤྱོད་ པ་ལས།
འདི་ལྟར་སུ་ཡིས་མཐོང་བའི་མི། ། ཐོག་མའི་ཀུན་ཏུ་བཟང་པོ་དང༌། ། སྐལ་བ་མཉམ་པ་ཁོ་
ནའོ། ། ཞེས་གསུངས་པས། དེ་རིང་ཁྱོད་ཀྱིས་རྙེད་པ་ཆེན་པོ་ལེགས་པར་རྙེད་པ་ཡིན་ཏེ།
རིག་པ་རྩལ་གྱི་དབང་ཐོབ་པས་སངས་རྒྱས་སུམ་སྟོང་གི་ཞལ་མཐོང་། མངལ་གྱི་གྲོང་ཁྱེར་རྒྱུན་
གཅོད་པས་ཐར་པའི་ལམ་སྣ་ཟིན་པ་ཡིན་ནོ། ། དེ་ལྟར་ནའང་བྱང་ཆུབ་སེམས་དཔའི་ས་བཅུ་
རིམ་གྱིས་བསྒྲོད་པས་ཀྱང་། དེ་བཞིན་གཤེགས་པའི་ཁམས་ཀྱི་ཡོན་ཏན་མཐའ་དག་མངོན་དུ་
མཐོང་བ་མ་ཡིན་པའི་ཕྱིར། དུས་དེ་རིང་ནས་སྣང་བ་བཞིའི་ཡོན་ཏན་མཐར་ཐུག་པའི་ཉམས་
ལེན་ལ་བརྩོན་པར་བྱས་ཏེ་ཆོས་ཉིད་ཟད་པའི་བྱང་ཆུབ་ལ་རེག་པར་གྱིས་ཤིག དེ་ལྟར་ངོ་
ལེགས་པར་སྤྲད་པས་གནས་སྐབས་སུ་ཆོས་ཉིད་ཡིད་དཔྱོད་དུ་མ་ལུས་པར་མངོན་སུམ་དུ་མཐོང་།
མཐར་ཐུག་མངོན་སུམ་དུ་མཐོང་བའི་གནད་ཀྱིས་སྐབས་འདིར་ཚེ་འཕོས་ཀྱང་རང་བཞིན་སྤྲུལ་
སྐུའི་ཞིང་དུ་འཚང་རྒྱ་བ་ཡིན་ནོ། །
སྨྲས་པ། མ་བཅོས་རང་བྱུང་རྟེན་དང་བརྟེན་པ་རྣམས། །མངོན་སུམ་དབང་པོའི་ཡུལ་
དུ་སྣང་བའི་ལམ། ། འདི་འདྲའི་མན་ངག་བསམ་འཕེལ་དབང་རྒྱལ་ལ། །བརྟེན་པའི་ངོ་སྤྲོད་
རྡོར་སེམས་གསང་ལམ་ཆེ། །གང་ཞིག་སྐལ་བ་ལྡན་པས་ཉམས་བླངས་ན། ། མངོན་སུམ་ཞིང་
ཁམས་དཔལ་ལ་སྤྱོད་པར་འགྱུར། །
ཞེས་པ་འདི་ནི་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། །
—
317 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
མཐའ་རྟེན་མན་ངག་གི་ཁྲིད་ཡིག་རྟགས་ཚད་གསལ་བ་བཞུགས་སོ། །
༄༅། །བླ་མ་དང་གུ་རུ་བསྟན་པའི་མངའ་བདག་དབྱེར་མ་མཆིས་པའི་ཞབས་ལ་ཕྱག་
འཚལ་ལོ། །འདིར་འོད་གསལ་རྫོགས་པ་ཆེན་པོའི་དངོས་གཞིའི་སྐོར་ལས། ཐོད་རྒལ་མཐའ་
རྟེན་མན་ངག་གི་ཁྲིད་ཀྱི་རིམ་པ་ལ་བཞི་སྟེ།
རྩི་བ་ལས། མི་འགུལ་གསུམ་ལ་གནད་ཀྱི་གཞི་བཅའ་བ༔ སྡོད་པའི་གནད་གསུམ་
གྱིས་ནི་ཚད་བཟུང་བ༔ ཐོབ་པའི་མན་ངག་གསུམ་གྱིས་གཟེར་གདབ་པ༔ གདེང་བཞིའི་
དྲོད་ཚད་སྟོན་པ༔ ཞེས་དང༌། ཀློང་གསལ་ལས། དེ་ལ་མཐའ་རྟེན་མན་ངག་བཞི། །
གོང་མའི་རྒྱབ་ཏུ་མེད་ཐབས་མེད། ། ཅེས་གསུངས་པས། དང་པོ་མི་འགུལ་བ་གསུམ་ལ་གཞི་
བཅའ་བ་ནི། ཐལ་འགྱུར་ལས། མི་འགུལ་གསུམ་ལ་གཞི་བཅའ་བས། །རླུང་སེམས་ཚད་ལ་
ཕེབས་པའོ། ། ཞེས་པས། ལུས་བཞུགས་སྟངས་ལས་མི་འགུལ་བར་བྱ་སྟེ། དེ་ཡང་ལུས་མེ་
འགུལ་བས་རྩ་མི་འགུལ། རྩ་ མ་འགུལ་བས་མིག་མི་འགུལ། མིག་ མ་འགུལ་བས་རླུང་མི་
འགུལ། རླུང་མ་འགུལ་བས་སེམས་མི་འགུལ། དེས་འགྱུ་བྱེད་ཀྱི་རྟོག་པ་རྒྱུན་ཆད་ནས་རིག་
པ་གཡོ་མེད་དུ་གནས་པའོ། ། མིག་གཟིགས་སྟངས་གསུམ་ལས་མི་འགུལ་བར་བྱ་སྟེ། དེ་ཡང་
རིག་པའི་གནད་རྩ། རྩའི་གནད་སྒོ། སྒོའི་གནད་སྒྲོན་མའོ། །རྩ་མ་འགུལ་བས་མིག་མི་
འགུལ། མིག་ མ་འགུལ་ བས་ སྒྲོན་མ་མི་འགུལ། སྒྲོན་ མ་མ་འགུལ་བས་སེམས་མི་འགུལ།
སེམས་མ་འགུལ་བས་ཕྱིན་ཆད་རྟོག་ཚོགས་ཀྱི་འདུ་འཕྲོ་འབྱུང་མི་སྲིད་དོ། ། དེས་ནི་དབྱིངས་
རིག་འདུ་འབྲལ་མེད་པའི་དགོས་པ་ཡོད་དོ། །དེའང་། རྟོག་ཚོགས་ནི་བརྟགས་ན་ཡེ་ཤེས་ཀྱི་
རྩལ་ཡིན་ཡང༌། རང་ངོ་མ་ཤེས་པས་འཁོར་བའི་ངོ་བོ་སྟེ་མེད་བཞིན་སྣང་བ་གཟུགས་བརྙན་
དང་འདྲའོ། །ཐུགས་རྗེས་རིག་པ་མེ་ལོང་གི་ངོས་ལྟ་བུ། དེ་ཕྱིར་གསལ་དུ་ཡོད་རིང་ལ་ཡུལ་སྣ་
ཚོགས་ཀྱི་རྐྱེན་གྱིས་གཟུགས་བརྙན་མི་འགག་པར་འཆར་བའི་བློས་ཆེད་དུ་བཟུང་ན་འཆིངས་པ་
ལ། མ་བཟུང་ན་ གྲོལ་ཞིང་། བཟུང་ན་ལྟ་ སྒོམ་དགེ་བས་ཀྱང་འཆིང་སྟེ། གཟུགས་མ་
བསྡུས་པར་གཟུགས་བརྙན་སྣང་བ་བཞིན་ནོ། ། མ་བཟུང་ན་ཉོན་མོངས་དུག་ལྔས་ཀྱང་གྲོལ་ཏེ།
གཟུགས་བརྙན་གྱི་གནད་ཤེས་པས་མེ་ལོང་ལས་མི་གཡོ་བ་བཞིན་ནོ། ། ཐུགས་རྗེ་ནང་དུ་ཐིམ་
དུས། མེ་ལོང་གི་རྒྱབ་ཕྱིར་བསྟན་པ་བཞིན་ནོ། ། བཟང་ངན་གྱི་གཟུགས་བརྙན་གང་ཡང་མི་
— 318



མཐའ་རྟེན་མན་ངག་གི་ཁྲིད་ཡིག་རྟགས་ཚད་གསལ་བ་བཞུགས།
སྣང་ལ་མེ་ལོང་ནང་གསལ་གྱི་ངོ་ལ་སྐུ་དང་ཡེ་ཤེས་འདུ་བྲལ་མེད་པའི་དགོངས་པ་ཉག་གཅིག་མི་
གཡོ་བར་བཞུགས་སོ། །
གཉིས་པ་སྡོད་པ་གསུམ་གྱི་ཚད་བཟུང་བ་ནི། དབྱིངས་རིག་ལ་རྒྱུན་རིང་བར་གནས་
པས་བསྟན་པའི་ཚད་སྡོད་པ་གསུམ་འབྱུང་སྟེ། རྩ་རྒྱུད་ལས། སྡོད་པ་གསུམ་གྱིས་ཚད་བཟུང་
བས། །རྨི་ལམ་ལྡོག་དང་ལུས་ངག་ཡིད། །རྟགས་དང་ཚད་ནི་ངེས་བཟུང་བའོ། །ཞེས་པས།
ཕྱི་སྣང་བ་བསྐྱོད་པའི་རླུང་ཟད་པས་དབྱིངས་དང་རིག་པ་འགྲོ་འོངས་མེད་པར་སྡོད། ནང་
ཕུང་བོ་བསྐྱོད་བྱེད་ཀྱི་རླུང་ཟད་པས་ལུས་གཡོ་འགུལ་མེད་པར་སྡོད། གསང་བ་རྟོག་པ་བསྐྱེད་
བྱེད་ཀྱི་རླུང་ཟད་པས་རྣམ་རྟོག་རང་ཡལ་རང་ཞི་ལ་སྡོད་པའོ། ། འདིའི་ཚེ་རྟགས་སྒོ་གསུམ་ལ་
འཆར་བ་དང་ཚད་རྨི་ལམ་གྱིས་བཟུང་བ་གཉིས་ལས། དང་པོ་ཆོས་ཉིད་མངོན་སུམ་གྱི་དུས་
བུམ་དབང་གིས་ལུས་སྨིན་པས་བྱ་རྩོལ་མེད་པའི་དོན་ཡན་ལག་ལ་ཞུགས་པས་རྩ་དལ་བའི་རྟེན་
འབྲེལ་ལུས་རུས་སྦལ་མཁར་གཞོང་དུ་བཅུག་པ་ལྟ་བུའོ། ། རྩ་ནང་དུ་རྣམ་ཤེས་ཚུད་པས་བརྗོད་
གཞི་དག་པའི་གདངས་ངག་གི་བརྡ་ལ་ཞུགས་ནས་ལྐུགས་པ་བཞིན་དུ་སྨྲ་བ་ལ་མི་བརྩོན་ནོ། །
རྫོགས་པ་ཆེན་པོ་འཛིན་མེད་རང་གྲོལ་གྱི་དོན་སེམས་ལ་ཞུགས་པས་སེམས་མཁའ་འགྲོ་སྙི་ལ་ཟིན་
པ་བཞིན་གར་གཏད་དུ་སྡོད་པའོ། ། ཉམས་གོང་འཕེལ་གྱི་ཚེ་རླུང་དབུ་མར་ཐིམ་པས་བཟང་
ངན་མེད་པའི་དོན་ལུས་ལ་ཞུགས་པས་ལུས་སྒེག་ཆོས་ངོ་ཚ་དང་བྲལ་བ་སྐྱེས་བུ་ནད་ཀྱིས་གདུངས་
པ་ལྟ་བུའོ། ། གསང་དབང་གིས་ངག་དག་པས་རྫོགས་པ་ཆེན་པོ་དགག་སྒྲུབ་ལས་འདས་པའི་
དོན་ངག་ལ་ཞུགས་ནས་ངག་སྨྱོན་པ་རང་ཚིག་རྡོལ་བ་བཞིན་ལྟོས་མེད་བྱུང་རྒྱལ་དུ་སྨྲའོ། །
སེམས་བྱུང་གི་རྟོགས་ཚོགས་ སེམས་སུ་ཞུགས་པས་རྩི་ དུག་གིས་ལན་བདུན་མྱོས་པའི་སྐྱེས་བུ་
བཞིན་སྐྱེ་མེད་རང་གྲོལ་གྱིས་དྲན་སེམས་འཁོར་བའི་བྱ་བ་ལ་མི་འཇུག་གོ ། རིག་པ་ཚད་ཕེབས་
ཀྱི་དུས་ན་ཤེར་དབང་གི་ནུས་པ་རྩ་རླུང་ལ་ཐེབས་པས་ལུས་འབྱུང་བ་ལྔ་ལ་ཐོགས་པ་མེད་པར་
ཟང་ཐལ་བ་གླང་པོ་ཆེ་འདམ་དུ་ཚུད་ཀྱང་གཞན་ལ་མི་བལྟོས་པར་རང་སྟོབས་ཀྱིས་ཐོན་པ་ལྟ་
བུའོ། །རྫོགས་པ་ཆེན་པོ་སྨྲ་བརྗོད་ལས་འདས་པའི་དོན་ངག་གི་བསྒྱུར་བྱེད་ལ་ཞུགས་པས་ཤེས་
རབ་ཀྱི་དབང་དུ་སྙིང་རྗེས་འདུས་པའི་རྟེན་འབྲེལ་ལས་ངག་གྲུལ་བུམ་གྱི་ཕྲུ་གུ་གླུ་ལེན་པ་ལྟ་བུར་
སོང་ནས་ཅི་སྨྲས་གཞན་གྱི་རྣ་བར་འཇུག་ཅིང་ཕན་ཐོགས་པའོ། ། རང་ངོ་ཀ་ནས་དག་པས་ཡེ་
གྲོལ་བསྐྱར་གཞི་མེད་པའི་དོན་སེམས་ཀྱི་གནས་པ་ལ་ཞུགས་པས་འབྲུམ་ནད་བྱུང་བའི་སྐྱེས་བུ་
སླར་བསྐྱར་ནས་མི་ལྡོག་པ་བཞིན་ཕྱིན་ཆད་འཁོར་བར་མི་འཇུག་པར་ཐག་ཆོད་པའོ། ། ཆོས་
ཉིད་ཟད་པའི་དུས་ན་རྫོགས་པ་ཆེན་པོ་སྐྱེ་མཆེད་ལས་འདས་པའི་དོན་གྱིས་བརྡོས་པ་དག་པའི་
ལུས་དུར་ཁྲོད་ཀྱི་མི་རོ་བཞིན་དུ་གཤེད་མ་བརྒྱས་བསྐོར་ཀྱང་བག་ཚ་བ་ཅུང་ཟད་ཙམ་ཡང་མེད་
– 319 —



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
པའོ། ། རྩ་གནས་ཀྱི་ཡི་གེ་ཡེ་ཤེས་ཀྱི་རླུང་གི་དྲ་བར་ཚུད་པ་ལས་ཐེག་པའི་རྒྱལ་པོ་བརྗོད་དུ་མེད་
པའི་དོན་ངག་གི་གྲགས་པ་ལ་ཞུགས་ནས་བརྗོད་པ་སྟོང་པའི་སྒྲ་བྲག་ཆའི་རྣམ་པར་སོང་ནས་ཕ་
རོལ་གྱི་རྗེས་སུ་བཟློ་བའོ། །ཚིག་དབང་གིས་སེམས་དག་པས་སྐྱེས་བུས་སྙིང་ལ་མདས་ཟིན་པའི་
རྣམ་ཤེས་ལྟར་སྐད་ཅིག་གཅིག་གིས་བྱེ་བྲག་ཕྱེད་པའི་རིག་པ་གདོད་མའི་ས་ལ་ན་བུན་ཡལ་བ་
ལྟར་སོང་བ་ནི་སྐད་ཅིག་གཅིག་གིས་རྫོགས་སངས་རྒྱས་པའི་ཡེ་ཤེས་ལ་རང་དབང་འབྱོར་བ་ལས་
བྱུང་བའོ། ། ཞར་ལ་འདི་སྐད་ཅེས་བརྗོད་དོ། ། རང་ཤར་ལས། ཤེས་རབ་ཁྱད་པར་ཅན་
རྒྱུད་ལ་སྐྱེ་བའི་དུས་ན་བདུད་ཀྱིས་བསླུ་བ་ངོ་ཤེས་པར་གྱིས་ཤིག ཉམ་ང་མེད་པའི་སྤྱོད་པ་ཀློང་
བརྡོལ་བའི་དུས་ན་ཤེས་རབ་ཀྱི་འཇུག་ཕྱོགས་ངོ་ཤེས་པར་གྱིས་ཤིག ཅེས་ཤེས་པའི་ཉམས་ལ་
རྟགས་ཚད་ངེས་པའི་བྱེ་བྲག་མ་ཕྱེད་ན་བདུད་དང་གོལ་སྒྲིབ་ཀྱི་འཕྲང་ལས་མི་སྒྲོལ་བས། རྒྱུད་
ལས་གསུངས་པའི་དོན་མདོར་བསྡུ་ན་བར་ཆད་བདུད་ཀྱི་རྟགས། འཕེལ་འགྲིབ་ཉམས་ཀྱི་
རྟགས། མི་འགྱུར་གསང་བའི་རྟགས་གསུམ་གྱིས་སྟོན་པ་ལ། དང་པོ་ནི། དབང་པོ་རྟུལ་པོ་
སྣང་བ་ལ་འཛིན་པའི་མངོན་རློམ་ཞུགས་པའི་ཁ་ཚིག་ལ་སྤྱོད་ཅིང་གཏིང་མ་རྟོགས་པའི་རིགས་
ཅན་འགའ་ཞིག་ལ། ལུས་སྣ་ཚོགས་སུ་སྤྲུལ་ནུས་པ་དང་། ཁ་དོག་སྣ་ཚོགས་སུ་ཤར་བ་དང་
གྲིབ་མའི་མེ་ལོང་དུ་གཟུགས་བརྙན་གཉིས་པར་འཆར་བ་དང༌། གཞན་གྱི་སེམས་ཤེས་པ་སྙམ་
བྱེད་པ་ལ་སོགས་ཏེ། དེའི་ཚེ་གུ་གུལ་དང་བདུད་རྩི་ཆེ་ཆུང་གིས་མགོ་མཇུག་མེད་པར་བཀྲུ་
ཞིང༌། ཡན་ལག་ལ་ལྡེར་ཚོ་སྙིང་བའི་འདག་པ་བྱུགས་པའི་ཁྲ་བོར་འོང་ངོ༌
། ། གཞན་ཡང་
བགེགས་ཡི་དམ་གྱི་གཟུགས་སུ་བརྫུ་བ་དང་། ཁྱད་པར་ཡེ་ཤེས་དག་པའི་མཁའ་འགྲོ་འཇིག་
རྟེན་དུ་མི་རྒྱུ་ཞིང༌། སྣ་ཚོགས་ལས་ཀྱི་མཁའ་འགྲོ་མས་ནམ་མཁའ་ལས་གཟུགས་སྟོན་པ་དང་།
ལུང་སྟོན་པ་སོགས་བྱེད་ཅིང་ཐུན་མོང་གི་དངོས་གྲུབ་ཞར་ལ་བསྒྲུབ་པ་ཡོད་དེ། ཡང་དག་མ་
ཡིན་པའི་རྟགས་སྔར་བས་ཤེས་པ་འགྱུར་ཞིང་བློའི་ཞེན་པ་ཆགས་སྡང་དང་དགག་སྒྲུབ་རང་ཚན་
པར་ཤར་ཏེ་ཆོས་དང་ཇི་འགལ་ལ་འགྲོ་བ་ནི་བདག་ཉིད་མཁའ་འགྲོ་མའི་དབང་དུ་སོང་བ་ཞེས་
བྱ་སྟེ། དེ་ལ་རང་ཤར་ལས། མཁའ་འགྲོ་མ་དག་ལུང་སྟོན་པ་བྱུང་ན་ཉམས་བལྟ་བ་ཡིན་པས་
དགོངས་པ་ལ་གཏད་དོ། ། ཞེས་གསུངས་པས། རང་བཞིན་མེད་པའི་དོན་ལ་མཉམ་པར་
བཞག་པས་མཁའ་འགྲོ་མ་བདག་གི་དབང་དུ་གྱུར་ནས་ལྟར་སྣང་གི་དངོས་གྲུབ་ཀྱི་རྗེས་སུ་ཁྲིད་
ནས་བསླུ་བར་མི་ནུས་སོ། །གཞན་ཡང་སྤྱིར་ཁྲོ་བོ་སྒོམ་པ་དང་། དྲག་སྔགས་དང་ཧཱུྃ་ཀླུ་བརྗོད་
ཅིང་སེམས་བསྐྱེད་བསྒོམ་པས་དེ་ལས་ལྡོག་པར་འགྱུར་རོ། ། གཉིས་པ་འཕེལ་འགྲིབ་ཉམས་ཀྱི་
རྟགས་ནི་རླུང་སེམས་འདུས་ཚུལ་གྱི་རྐྱེན་ལས་ཡིད་བརྟན་མི་རུང་བའི་ཏིང་ངེ་འཛིན་གློ་བུར་དུ་སྐྱེ་
བ་དང་། ནམ་མཁར་ལྷ་སྐུ་དང་འོད་སྣང་འཁྲིགས་པ་སོགས་མ་ངེས་པར་བྱུང་ན། རེས་
— 320 -



མཐའ་རྟེན་མན་ངག་གི་ཁྲིད་ཡིག་རྟགས་ཚད་གསལ་བ་བཞུགས།
འགའ་ཆུའི་དཀྱིལ་དུ་འདུག ཤིང་གི་བྱང་བུ་སོར་བཅུ་དྲུག་པའི་བར་དུ་འཇིང་པ་ལྟེམས་ནས་
ལུས་ལ་ཙནྡན་གྱི་མར་ཁུས་བསྐུ་མཉེ་བྱ་བ་དང་། བསིལ་བའི་ཁ་ཟས་བརྟེན། སྐྱེ་མེད་ཀྱི་སྙིང་
བོ་ཨ་ཡིག་བགྲང་བ་སོགས་པའི་ཡང་དག་པའི་ལམ་དུ་སོར་ཆུད་པར་འགྱུར་རོ། ། གསུམ་པ་མི་
འགྱུར་གསང་བའི་རྟགས་ནི། ལུས་ཤིང་བལ་ལྟར་ཡང་ཞིང་ཟོ་མདོག་བཟང་ལ་སྐུ་དཀར་དང་
གཉེར་མ་མེད་པ་དང་སྐྲ་སེན་སྐྱེ་བའི་རྒྱུན་ཆད་པ་དང༌། ལུས་ལ་རིགས་ལྔའི་ཕྱག་རྒྱ་དང་སྐུ་
གཟུགས་ཡི་གེའི་རྣམ་པ་གསལ་བ་དང་། གཞོན་ཤ་ཆགས་ཤིང་སྐྲ་དཀར་ནག་པོར་འགྱུར་ནས་
སོའུ་སྐྱེ་བ་སོགས་ཏེ་ལུས་ཤིན་ཏུ་སྦྱངས་པའི་ཡན་ལག་ལ་དབང་ཐོབ་པའོ། ། དེ་བཞིན་དུ་ངག་
ལ་བདེན་པ་འགྲུབ་པས་ཅི་སྨྲས་གཞན་ལ་ཕན་པ་དང་། འཁྲུལ་བའི་ཚིག་མི་འབྱུང་ཞིང་ཆོས་སྣ་
ཚོགས་ རང་ རྡོལ་ དུ་ ཤེས་ པ་ དང་། གཏམ་ རྒྱུད་ དང༌། སྒྲ་ སྐད་ སྣ་ ཚོགས་ ཤེས་ པ་ དང་།
རིགས་དྲུག་སོ་སོའི་སྒྲ་སྐད་ཤེས་པ་དང་། ཉན་ཐོས་དང་རང་སངས་རྒྱས་བྱང་ཆུབ་སེམས་
དཔའི་གསུང་ཐོས་ཤིང་དབུགས་ཕྱི་ནང་དུ་རྒྱུ་བ་མེད་པ་ལ་སོགས་པའོ། ། སེམས་འབྱོངས་པས་
ཟས་གོས་མི་དགོས་ཤིང་། ཏིང་ངེ་འཛིན་ལོ་ཟླར་བརྟན་པ་དང་རླུང་གར་གཏད་དུ་འདྲོངས་པ་
དང་འདས་མ་འོངས་ཀྱི་རྣམ་རྟོག་དག་པས་བྱ་བའི་ཁྲིགས་འགགས་པ་དང༌། སྙིང་རྗེ་ཚད་མེད་
པར་སྐྱེ་ཞིང་ཉོན་མོངས་པ་རང་རྒྱུད་དུ་མི་འཆར་བ་སོགས་མདོར་ན་བཟང་ངན་གང་ལའང་རེ་
དོགས་ཀྱི་མཐར་ལྷུང་བའི་དགག་སྒྲུབ་ཀྱི་བློས་མ་གོས་པ་གནད་དམ་པའོ། ། གཉིས་པ་ཚད་རྨི་
ལམ་གྱིས་བཟུང་བ་ནི། གསང་བ་སྒྲ་རྒྱུད་ལས། རབ་ལ་འཆར་དང་འབྲིང་གིས་ཤེས། ། ཐ་
མ་འགྱུར་བ་ངེས་པ་སྟེ། ། ཞེས་དབང་པོ་རྣོན་པོ་དང་བརྩོན་འགྲུས་རབ་ཏུ་གྱུར་པ་རྣམས་ལས་
དང་བག་ཆགས་ཀྱི་འབྲེལ་བ་ཆོད་པས་སྐྱེ་བ་འདི་ཉིད་ལ་འཚང་རྒྱ་བའི་རྟགས་སུ་རྨི་ལམ་དབྱིངས་
སུ་དག་ནས་གཉིད་འོད་གསལ་དུ་འཆར། འབྲིང་རྨི་ལམ་ལ་རྨི་ལམ་དུ་ཤེས་པ་སྤྲུལ་བསྒྱུར་གྱིས་
གོམས་པ་ངེས་པ་ལས་བར་དོར་འཚང་རྒྱ། ཐ་མ་བག་ཆགས་ངན་པའི་རྨི་ལམ་རྒྱུན་ཆད་ནས་
བཟང་པོ་ཤ་སྟག་ཏུ་རྨི་བ་ནི་རང་བཞིན་སྤྲུལ་བར་དབུགས་འབྱིན་པའོ། །
གསུམ་པ་ཐོབ་པ་གསུམ་གྱིས་གཟེར་གདབ་པ་ནི། དང་པོ་སྐྱེས་པ་ལ་རང་དབང་ཐོབ་པ་
ནི་འདིའི་དུས་སུ་ཕུང་བོའི་སྣང་བ་འགགས་ནས་གདོས་བཅས་མི་སྣང་བའི་ཚེ། སེམས་ཅན་གྱི་
དོན་བྱ་བར་འདོད་ན་རང་གི་ལག་སོར་ལ་གཏད་ཅིང་བལྟས་པས། སྣང་བ་དེ་ཀུན་རང་ལོག་སྟེ།
སྣང་བྱེད་ཆུའི་ཟླ་བ་ལྟ་བུའི་ གཟུགས་ཀྱིས་སེམས་ཅན་གྱི་དོན་བྱེད་པས། མི་ལ་སོགས་པའི་
སེམས་ཅན་ལ་རིགས་པ་བཅུག་ན་མཚམས་མེད་པ་ལྔ་བྱས་པ་ཡིན་ན་ཡང་། སྐད་ཅིག་དེ་ཉིད་
ལ་འབྱུང་བ་རང་དག་ནས་སངས་རྒྱས་ཏེ། དེ་ཡང་རིག་པ་རང་བྱུང་གི་ཡེ་ཤེས་གནས་པས་
གནད་ཀྱིས་སོ། །དེའི་ཚེ་བེམ་པོ་ལ་རིག་པ་བཅུག་ཀྱང་འགུལ་བ་དང་། སྐད་སྨྲ་ནུས་པ་སོགས་
– 321 -



༄༅། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ངེས་པར་འོང་ངོ༌། ། གཉིས་པ་འཇུག་པ་ལ་དབང་ཐོབ་པ་ནི། སོར་མོ་ལ་རིག་པ་གཏད་ནས་
རང་ལུགས་སུ་བཞག་པས། དེ་ཉིད་ལ་མི་སྣང་བར་འགྱུར་རོ། ། གསུམ་པ་རླུང་སེམས་ལ་
དབང་ཐོབ་པ་ནི། རླུང་ལས་སུ་རུང་བས་རླུང་གི་ཡོན་ཏན་ཐམས་ཅད་འབྱུང་། སེམས་ཅན་
གཞན་ཚེ་འཕོས་པའི་དུས་སུ། དེ་ལ་རང་གི་རིག་པ་བཅུག་པས་དེས་མཚམས་མེད་པ་ལྔ་བྱས་
ཀྱང་རང་དང་མཉམ་པོར་སངས་རྒྱས་ཏེ་ལས་ལ་བཟང་ངན་མེད་པའི་གནད་ཀྱིའོ། ། འབྱུང་བ་
ལའང་ཐོགས་མེད་དུ་ཟང་ཐལ་ཞིང་མངོན་པར་ཤེས་པ་ཕྱོགས་མེད་དུ་འཆར་རོ། །
བཞི་བ་གདེང་བཞིའི་གྲོལ་ཚད་བསྟན་པ་ནི། མུ་ཏིག་ཕྲེང་བ་ལས། ཚད་ནི་གདེང་
བཞིའི་རྣལ་འབྱོར་ཉིད། ། ཅེས་དང་། རིན་ཆེན་སྤུངས་པ་ལས། མི་འགྱུར་ལྟ་བའི་གདེང་
ཆེན་བཞིས། ། མི་ལྡོག་ཡེ་ཤེས་ཚད་ཀྱང་བཟུང༌། ། ཞེས་པས། མར་གྱི་གདེང་གཉིས་ནི།
ངན་སོང་གསུམ་སོགས་འཁོར་བའི་སྡུག་བསྔལ་དང་ཚེ་ཚད་ལ་སོགས་པ་ཐོས་ཀྱང་རང་ངོ་གདོད་
ནས་འཁྲུལ་མི་ཤེས་པའི་ཐོག་ཏུ་བདེ་སྡུག་ཤེས་བྱ་ལ་མི་སྲིད་པར་ཐག་ཆོད་པས་འཁོར་བ་ངན་
སོང་ལ་བག་མི་ཚ་བའི་གདེང་རིག་པ་གཞི་ཐོག་ཏུ་ཕེབས་པ་ལ་འཁོར་བ་མིང་ཙམ་དུའང་མ་གྲུབ་
པའི་རྒྱུ་འབྲས་རྣམ་སྨིན་ལ་མི་རེ་བའི་གདེང༌། ཡར་གྱི་གདེང་གཉིས་ནི་ཆོས་ཉིད་ཀྱི་གཤིས་ལ་
འདི་ལྟར་གྲོལ་བས་འདི་ཙམ་དུ་བདེའོ་སྙམ་པའི་མྱང་འདས་རང་མཚན་པ་མེད་པའི་ཐོབ་བྱ་ལ་རེ་
བ་མེད་པའི་གདེང་དང༌། རྒྱལ་བའི་ཁམས་ལ་ཡོན་ཏན་ཚད་མེད་པར་ཐོས་ཀྱང་རང་ངོ་རིག་པ་
ལས་ཐ་དད་པས་སངས་རྒྱས་རྒྱུ་སྤུའི་རྩེ་མོ་ཙམ་དུའང་མེད་པ་གཤིས་ཐོག་ཏུ་ཕེབས་པས་དགའ་
བྲོད་མཉམ་པ་ཉིད་དུ་དག་པས་གདེང་སྟེ། འོ་ན་སོ་སྐྱེས་ཕལ་བ་ལ་སངས་རྒྱས་ལ་རེ་བ་ངན་
སོང་ལ་འཇིགས་པ་མེད་པ་དང་འདྲའོ་ཟེར་ན་ཕལ་བ་རྣམས་ཀྱིས་དོན་མ་མཐོང་བར་མ་རིག་པའི་
དབང་དུ་གྱུར་ནས་ གདེང་མེད་བཞིན་མི་འཇིགས་མི་རེ་བ་ནི་བླུན་པོའི་མཐར་ཐུག་པ་དང༌།
རྣལ་འབྱོར་པ་རྣམས་ཀྱིས་རང་རིག་པའི་ངོ་བོ་དང་རང་བཞིན་དུ་མཐོང་ཞིང་ཉམས་སུ་བླངས་
ནས་ རེ་དོགས་དང་བྲལ་བའི་གདེང་ཐོབ་པ་ནི་མཁས་པའི་མཐར་ཐུག་པ་ཡིན། རྗེ་མི་ལས།
ངས་འཇིགས་ཀྱི་དོགས་ནས་མཁར་ཅིག་བརྩིགས། །མཁར་དེ་ནི་ཆོས་ཉིད་སྟོང་པའི་མཁར། །
ད་འཇིགས་ཀྱི་དོགས་པ་ང་ལ་མེད། ། ཅེས་དང་། འབྲས་བུ་རང་སར་གྲོལ་ཙ་ན། ། འཁོར་
འདས་མཚན་མ་རང་སར་གྲོལ། བླང་དོར་གཉིས་སུ་ཡོད་རེ་སྐན། ། འབྲས་བུའི་ཕྱོགས་སུ་རེ་
དོགས་བྲལ། ། ཞེས་གསུངས་པ་བཞིན་ནོ། ། མཐའ་རྟེན་གྱི་མན་ངག་དེ་དག་གི་དགོས་པ་ནི།
ཀློང་གསལ་ལས། མཐའ་རྟེན་དག་གི་མན་ངག་གིས། །གོང་མའི་ཡོན་ཏན་མཐའ་རུ་ཕྱིན། །
ཞེས་གསུངས་པའོ། །
ལྔ་བ་རྗེས་འབྲས་བུའི་གྲོལ་ཚུལ་ནི། རྩ་བ་ལས། དབང་པོ་རབ་འབྲིང་ཐ་གསུམ་དུ་
– 322 –



མཐའ་རྟེན་མན་ངག་གི་ཁྲིད་ཡིག་རྟགས་ཚད་གསལ་བ་བཞུགས།
གསུངས་ཏེ༔ ཞེས་དང་པོ་དབང་རབ་ལ་གཉིས་ཏེ། རྩ་བ་ལས། མཐར་ཐུག་ཡང་དག་
པར་རྫོགས་པར་སངས་རྒྱས་པ་དང༔ མངོན་པར་རྫོགས་པར་སངས་རྒྱས་པའོ༔ དང་པོ་
རྣལ་འབྱོར་པ་བརྩོན་འགྲུས་ཅན་གྱིས་སྣང་བཞིའི་ཡོན་ཏན་མཐར་ཕྱིན་ནས། ཉོན་མོངས་པ་
ཕྲ་རགས་ལས་གྲོལ་ཏེ། འབྱུང་ལུས་ཀྱི་གདོས་བཅས་ཐམས་ཅད་དག་ནས་སྐྲ་སེན་ཙམ་གྱི་
སྙིགས་མ་མ་གཏོགས་ཕུང་བོ་ལྷག་མ་མེད་པར་ཡང་དག་པར་རྫོགས་པར་འཚང་རྒྱ་སྟེ། དེ་ཉིད་
ལས། ཡང་དག་པར་རྫོགས་པའི་སངས་རྒྱས་ནི་ཕུང་བོ་ལྷག་མ་མེད་པར་འཚང་རྒྱའོ། ། ཞེས་
གསུངས། གཉིས་པ་ནི། རྩ་བ་ལས། དེ་ཡང་དབང་པོ་རབ་ཚེ་འདིར་ས་རྣམས་རིམ་གྱིས་
བསྒྲོད་ནས་གདོས་བཅས་ཕུང་བོ་ལྷག་མ་དང་བཅས་པ་ བོར་ནས་འཚང་རྒྱ་བར་འགྱུར་ཏེ
ཞེས་དང༌། མངོན་པར་རྫོགས་པར་ སངས་ རྒྱས་པ་ནི། ནམ་ མཁའ་ གཡའ་ དག་ པ་དང༌།
མེ་ཏོག་གི་ཆར་དང༌། ས་གཡོ་བ་དང༌། སྒྲ་དང༌། དྲི་དང་། གདུང་དང་། སྐུ་གསུང་
ཐུགས་རང་བྱུང་དང་། རང་བསྲེལ་ལ་སོགས་མངོན་པར་བསྟན་ནས་འཚང་རྒྱའོ། ། ཞེས་
གསུངས་པ་བཞིན་རྣལ་འབྱོར་པ་དེ་གཤེགས་པའི་རྟགས་འདི་རྣམས་བྱུང་ན་མངོན་པར་རྫོགས་
པར་སངས་རྒྱས་པའི་རྟགས་ཡང་དག་པ་ཡིན་ནོ། ། དེ་ཡང་སྔ་མ་ནི་སྔོན་གྱེར་སྒོམ་ཞིག་པོའི་
སློབ་མ་གཉིས་རྡོ་མཚོན་གྱི་ཕུག་པར་འོད་ཕུང་དུ་གྱུར་ནས་ནམ་མཁར་དེངས་པ་དང༌། གཞན་
བསྟན་པ་ལ་བཞུགས་པའི་དོན་དུ་སྐྱེ་བོ་མང་པོས་མཐོང་བར་རྣལ་འབྱོར་གྱི་དབང་ཕྱུག་ཆེན་པོ་རྗེ་
བཙུན་སེང་གེའི་ཞབས། འོ་ཡུག་ཕྱི་གོང་གི་ཐད་ཀའི་ནམ་མཁའ་ནས་འོད་དང་སྒྲ་དང་བཅས་
ཏེ་འོད་ཕུང་དུ་ཡལ་བ་བཞིན་ནོ། ། ཕྱི་མ་ནི། རྒྱལ་བའི་དབང་པོ་ཀུན་མཁྱེན་ཀློང་ཆེན་རབ་
འབྱམས་པ་མཆིམས་ཕུ་ནགས་ཀྱི་དུར་ཁྲོད་ཆེན་པོར་འོད་རྣམ་པ་གཉིས་ལས་འོད་ཁྱིམ། སྒྲ་
རྣམ་པ་གཉིས་ལས་འུར་བ། སྐུ་རྣམ་པ་གཉིས་ལས་ཁྲོ་བོ། འབྱུང་བས་མི་ཤིགས་པའི་གདུང་
དང་རིང་བསྲེལ་རྣམ་པ་གཉིས་ཀ ས་ཆེན་པོ་འདི་འུར་རབ་ཏུ་འུར། འགུལ་རབ་ཏུ་འགུལ།།
ལྡེག་ རབ་ཏུ་ལྡེག་པའི་གཡོ་བ་རྣམ་པ་དྲུག་ ལན་བདུན་བསྒྲགས་ནས། མྱུར་དུ་མངོན་པར་
རྫོགས་པར་སངས་རྒྱས་པའི་རྟགས་མ་ཚང་པ་མེད་པ་བསྟན་ནས་གདོད་མའི་ས་ལ་གཤེགས་པ་
བཞིན་ནོ། །
སྨྲས་པ། ཐོད་རྒལ་ལམ་གྱི་མཐའ་རྟེན་མན་ངག་འདིས། ། དོན་ཀུན་རང་གི་ཡིད་ལ་
ངེས་བཞིན་དུ། །ཉམས་ལེན་སྙིང་པོར་མཛོད་ལ་དུས་གཏན་གྱི། ། འདུན་མ་སྒྲུབས་ཤིག་སྐལ་
ལྡན་རྗེས་འཇུག་རྣམས། །རང་གིས་རང་ལ་ཕན་པར་བྱ་འདོད་ན། །བསམ་བློ་ཞིབ་ཏུ་གཏོང་
བའི་དུས་ལ་བབ། །
ཅེས་པ་འདི་ནི་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། །
– 323 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
འོད་གསལ་རང་སྣང་མུན་པའི་ཁྲིད་ཡིག་མངོན་སུམ་ཞིང་ཁམས་བཞུགས་སོ། །
༄༅། །བླ་མ་དང་པདྨ་འོད་མི་འགྱུར་བ་དབྱེར་མ་མཆིས་པའི་ཞབས་ལ་ཕྱག་འཚལ་ལོ། །
འདི ར་འོད་གསལ་རྫོགས་པ་ཆེན་པོའི་དངོས་གཞིའི་སྐོར་ལས་ཤིན་ཏུ་ཟབ་པ་ཡང་ཏི་ནག་པོ་མུན་
པའི་ཁྲིད་ལ་ལོ་རྒྱུས་སྔོན་འགྲོ་དངོས་གཞི་རྗེས་དང་བཞི་ལས། །
དང་པོ་ལོ་རྒྱུས་ནི་སྔོན་དུར་ཁྲོད་ཆེན་པོ་བསིལ་བའི་ཚལ་དུ། ཨོ་རྒྱན་བསམ་གཏན་ལ་
བཞུགས་ཙ་ན། ནམ་སྲོད་ལ་བབ་པའི་དུས་སུ་དཔལ་ཀུན་ཏུ་བཟང་པོ་བྱོན་ནས། རིགས་ཀྱི་
བུ་ཆོས་ཉིད་ཟབ་མོའི་དོན་ལ་གནས་པར་འདོད་ན་འདི་ལ་ལྟོས་ཤིག་གསུངས་ནས་གསེར་གྱི་གའུ་
སེན་གང་བ་གཅིག་རང་བབས་སུ་གཏད་དོ། ། དེ་ཕྱེ་བས་ཆོས་ཉིད་རང་གྲོལ་གྱི་སྐོར་མ་ལུས་པ་
སྣང་ངོ༌། ། ནམ་གུང་རྡོ་རྗེ་འཆང་གིས་ཤེལ་གྱི་གའུ་མཛུབ་གང་བ་གཏད་པ། དེ་ཕྱེ་བས་
དགོངས་པ་རང་གྲོལ་གྱི་སྐོར་མ་ལུས་པ་སྣང་ངོ༌། ། ཐོ་རངས་རྡོ་རྗེ་སེམས་དཔས་དངུལ་གྱི་གའུ་
འོད་ལྔས་དཀྲིས་པ་ཞིག་གཏད་དེ། ཆོས་ཉིད་གཞི་ལ་གནས་པར་འདོད་ན་འདི་ལ་ལྟོས་ཤིག་
གསུངས་ནས། དེ་ཕྱེ་བས་ཞི་ཁྲོ་ཡོངས་རྫོགས་ཀྱི་སྐོར་མ་ལུས་པ་སྣང་ངོ༌། ། ནམ་ལངས་
ཁར་དཔལ་ཀུན་ཏུ་བཟང་པོ་ལ་རྒྱལ་བ་རིགས་ལྔས་བསྐོར་ནས་བྱོན་པས་ཆོས་ཉིད་རང་གྲོལ་ལ་
གནས་པར་འདོད་ན་འདི་ལ་ལྟོས་ཤིག་གསུངས་ནས་རིན་པོ་ཆེ་སྣ་ཚོགས་ལས་གྲུབ་པའི་གའུ་རང་
བབས་སུ་གཏད་ཅིང་། དེ་ཕྱེ་བས་དོན་རང་གསལ་གྱི་སྐོར་མ་ལུས་པ་སྣང་ངོ༌། ། དེ་ལྟར་དུ་
བྱུང་བའི་ཆོས་འདི་རྣམས་རྩ་བའི་གནད་ཚིག་ཆེན་པོ་ཡིན་པས་ཁྱད་པར་དུ་འཕགས་ཏེ། ཀུན་
ཏུ་བཟང་པོའི་ཐུགས་ཀྱི་བཅུད་ཕྱུང་བ་ཡིན། རྡོ་རྗེ་སེམས་དཔའི་གསང་བའི་མཛོད་ཕུགས།
དགའ་རབ་རྡོ་རྗེའི་ཐུགས་མཛོད་ཀྱི་ནོར་བུ། པདྨ་འབྱུང་གནས་ཀྱི་ཐུགས་བཅུད། ཡེ་ཤེས་ཀྱི་
མཁའ་འགྲོ་རྣམས་ཀྱི་སྙིང་ཁྲག ལོ་ཙཱ་བ་རྣམས་ཀྱི་སྒྲ་དང་སྐད་ཀྱི་རྣམ་པར་དབྱེ་བ་མ་ཡིན་པའི་
ཆོས་རྒྱ་གར་པ་རྒྱ་ནག་པ་བོད་པ་སོགས་སུས་ཐོབ་ཀྱང་འཚངས་པའི་ཆོས་འདི་ལས་ངན་འདག་
པའི་ཁྲུས་ཆུ། སྡིག་སྒྲིབ་བཞར་པའི་སྤུ་གྲི། ཐར་ལམ་འཁྲིད་པའི་ལམ་མཁན། བར་དོ་སྒྲོལ་
བའི་ སྐྱེལ་ མ། ཞིང་ ཁམས་ བལྟ་ བའི་ མེ་ལོང་། སུས་ ཐོས་འཚངས་ པའི་ ནོར་ བུ་ ཡིན་ཏེ།
ཆོས་འདི་ལ་ཁྱད་པར་དུ་འཕགས་པ་བཅུ་ཡོད། ཆོས་གཞན་སངས་རྒྱས་ཀྱི་ཞིང་ལ་སྨོན་ལམ་
- 324
ས་



འོད་གསལ་རང་སྣང་མུན་པའི་ཁྲིད་ཡིག་མངོན་སུམ་ཞིང་ཁམས་བཞུགས།
བཏབ་ནས་ལྷ་ཡིད་སྨོན་བྱེད་པ་ཡིན། འདི་ལ་ཡི་དམ་གྱི་ལྷས་མངོན་སུམ་དུ་དབང་བསྐུར་བས་
ཁྱད་པར་དུ་འཕགས། ཆོས་ གཞན་གོམས་འདྲིས་ལ་རེ་བ་ཡིན། འདི་ད་ལྟ་ཉིད་དུ་ལྟ་བ་
མངོན་སུམ་དུ་འགྱུར་བས་ཁྱད་པར་དུ་འཕགས། ཆོས་གཞན་ལ་ལྷ་ཡིད་སྨོན་བྱེད་པ་ཡིན།
འདི་ལ་སངས་རྒྱས་མངོན་སུམ་དུ་མཐོང་བས་ཁྱད་པར་དུ་འཕགས། ཆོས་གཞན་རང་ལུས་
རྒྱལ་བའི་དཀྱིལ་འཁོར་ཡིན་ཟེར་ནས་ཡིད་སྨོན་བྱེད། འདིར་རང་ལུས་ལྷའི་དཀྱིལ་འཁོར་དུ་
མངོན་སུམ་དུ་གསལ་བས་ཁྱད་པར་དུ་འཕགས། ཆོས་གཞན་དུག་ལྔ་ཡེ་ཤེས་ལྔ་ཡིན་ཟེར་ཀྱང་
ངོ་མི་ཤེས། འདིར་ཡེ་ཤེས་ལྔ་མངོན་སུམ་དུ་མཐོང་བས་ཁྱད་པར་དུ་འཕགས། ཆོས་གཞན་
བར་དོ་ཡོད་ཟེར་ཡང༌། ཁ་བཤད་ལས་སྟོན་མི་ནུས། འདིར་བར་དོ་ད་ལྟ་མངོན་སུམ་དུ་
གཏན་ ལ་ འབེབས་ པས་ ཁྱད་ པར་དུ་འཕགས། ཆོས་ གཞན་ལོ་ དང༌ ཟླ་ བར་ བསྒོམ་དགོས།
འདིར་ཞག་བདུན་ལ་ངོ་འཕྲོད་པས་ཁྱད་པར་དུ་འཕགས། ཆོས་གཞན་ལ་ཉིན་མཚན་གྱི་སྣང་
བ་ཡོད། འདི་ལ་ཉིན་མཚན་མེད་པར་འོད་གསལ་གྱི་ཞིང་ཁམས་སུ་མཐོང་བས་ཁྱད་པར་དུ་
འཕགས། གཞན་རང་ལུས་ཤ་ཁྲག་ཏུ་རིག འདིར་འོད་ལུས་སུ་མཐོང་བས་ཁྱད་པར་དུ་
འཕགས། ཡོན་ཏན་བསམ་གྱིས་མི་ཁྱབ་པ་ཡིན་ནོ། །མ་ཧཱ་གུ་རུ་རིན་པོ་ཆེས་རྗེ་མངའ་བདག་
རྒྱལ་པོ་ཡབ་སྲས་ཡེ་ཤེས་མཚོ་རྒྱལ་སོགས་ལ་གནང་ནས། མཚོ་རྒྱལ་གྱི་གཏེར་ཁ་འགའ་ལ་
གཏེར་དུ་སྦས་པ། གཏེར་སྟོན་དུང་མཚོ་རས་པ། རཀཱི་སྟོན་པ། ཉི་མ་གྲགས་པ་སོགས་
ཀྱིས་གཏེར་ནས་བཏོན། རིམ་པ་ལྟར་བརྒྱུད་པ་དང་ཁྱད་པར་བདེ་ཆེན་རྒྱལ་པོའི་གཏེར་ཁ་
འདི་ལ་ཡང་མུན་ཁྲིད་ཀྱི་མན་ངག་ཟབ་མོའི་ཕྱག་སྲོལ་ཡོད་པས་བདག་ཉིད་ཀྱིས་ཆེས་ཆེར་དར་
རྒྱས་སུ་སྤེལ་བ་ཡིན་ནོ། །
གཉིས་པ་སྔོན་དུ་འགྲོ་བ་ནི། དབེན་ཞིང་དྭངས་ལ་ཕྱི་ནང་གི་རྐྱེན་དང་འཚེ་བ་མེད་པའི་
གནས་སུ་སྒྲུབ་ཁང་གྲུ་བཞི་ཆེ་ཆུང་རན་པ་སྣང་བའི་གསེང་ཁུང་ཅུང་ཟད་ཀྱང་མེད་པ་ཞལ་ཞལ་
གྱིས་བརྒྱན་པ་ཉིས་རིམ་སུམ་རིམ་གང་རུང་ཞིག་བཟོས་པའི་ཉེ་ལོགས་སུ་གཙང་སྤྱོད། གྲང་
ཤས་ཆེ་ན་འོག་ཏུ་ཚ་ཐབ་བྱ། གདན་ནང་ཚང་ཅན་གྱི་སྟེང་དུ་པགས་རིགས་བཏིང༌། གཡས་
གཡོན་ སོགས་ སུ་ འབོལ་བདེ་མོ་བཞག སྟབས་གང་བདེར་རླུང་རྒྱུ་བའི་བུག་པ་ཞིག་དང༌།
སྟེང་དུ་རླུང་འགྲོ་བའི་བུག་པ་མདའ་ཤོང་པ་ཞིག་གཡག་རྔས་བཀག་སྟེ་བཞག གཞན་ཡང་
མཁོ་བའི་ཡོ་བྱད་བཟའ་བཏུང་སྨན་སྦྱོར་སོགས་དང༌། མཚན་ཉིད་ཚང་པའི་གྲོགས་གཅིག་
གམ་འགའ་ལ་ཕྱི་ནང་གི་མཐུན་རྐྱེན་ཐམས་ཅད་སྦྱོར་བ་དང༌། གཏོར་བསྔོས་སོགས་ཁ་ཏོན་
ཆག་མེད་རྣམས་འདོན་དུ་བཅུག་ནས། རང་ཉིད་ཀྱིས་སྔོན་འགྲོ་རྣམས་དང་ཁྱད་པར་ཁྲེགས་
ཆོད་ལ་ངེས་ཤེས་བརྟན་པོ་ཐོབ་པར་བྱས་ཏེ། སྒྲུབ་ཁང་གི་ནང་དུ་དཔོན་སློབ་གཉིས་ཀའམ།
- 325 -



༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རང་ཉིད་ཕྱིན་ཞིང་བགེགས་གཏོར་བཏང་། གུ་གུལ་གྱི་དུད་པ་གཏོང་། ཡུངས་དཀར་གྱིས་
བྲབ། དྲག་ སྔགས་བརྗོད། གདོན་བགེགས་འབྱུང༌ པོ་ ཐམས་ ཅད་དཔག་ཚད་དང༌ རྒྱང་
གྲགས་སུ་མི་གནས་པར་བསྐྲད། ཡེ་ཤེས་ལྔའི་རང་རྩལ་ལས་རང་ཤར་བའི་རྡོ་རྗེ་འཁོར་ལོ་རིན་
པོ་ཆེ་པདྨ་རྒྱ་ གྲམ་མེ་རི་སོགས་ཀྱིས་མཚམས་བཅད། རླུང་རོ་བསལ་ བ་འདོད་དོན་ གསོལ་
འདེབས་སྐྱབས་སེམས། རྡོར་སེམས་སྒོམ་བཟླས་བླ་མའི་རྣལ་འབྱོར་རྣམས་རྒྱུད་དང་འདྲེས་
ངེས་བྱ། མིག་རྩེ་སྣ་རྩེ་སོར་རྩེ་གསུམ་གཅིག་ཏུ་བསྡུས་ནས་གསོལ་བ་གདུང་ཤུགས་དྲག་པོས་
བཏབ་པས་མཐར་དབང་བཞི་བླངས་ཏེ་ཐུགས་ཡིད་བསྲེས་ལ་མཉམ་པར་བཞག་ནས་ཆོས་ཉིད་
མུན་པ་ལམ་བྱེད་ཀྱི་རྣལ་འབྱོར་འདི་ལ་བརྟེན་ནས་ཟག་མེད་རྡོ་རྗེ་ལྟ་བུའི་ཡེ་ཤེས་ལ་སྤྱོད་ཅིང་
དབྱིངས་དང་རིག་པ་འོད་གསལ་མ་བུ་འདྲེས་ཏེ། སྐད་ཅིག་ཉིད་ལ་ཆོས་སྐུ་བློ་འདས་ཀྱི་རྟོགས་
དགོངས་ཐམས་ཅད་མཐར་ཕྱིན་པར་གྱུར་ཅིག་སྙམ་པས་སྨོན་ལམ་བྱ། སྒོ་བཅད་དེ་འཇིམ་
པས་བྱུགས། །
གསུམ་པ་དངོས་གཞི་ལ་བཞི་ལས། དང་པོ་རྒྱ་མཚོ་ ཨར་གཏད་ནི། དྲང་སྲོང་ཙོག་
བུའི་འདུག་ སྟངས་བྱས་ལ་ སྒོམ་ཐག་གིས་བཅིངས། པུས་མོའི་སྟེང་དུ་གྲུ་མོ་གཉིས་གྱེན་་་་་
བསླངས་པའི་མཐེབ་མཛུབ་ཀྱིས་མིག་གཉིས་མཐའ་ནས་ཅུང་ཟད་བཙིར་བའམ། མིག་ གི་
འབྲས་བུའི་སྟེང་ནས་ཡ་ལྤགས་ཅར་གྱིས་མནན་པའོ། ། དེ་ལྟར་བྱས་པའི་དང་པོ་ཡེ་ཤེས་དམར་
ལྗང་སྔོ་དཀར་སེར་པོའམ། ཐིག་ལེ་དང་འོད་དང་རི་མོའི་རྣམ་པ་ཝལ་བ་དང་། འོད་སྐྱ་རྩེམ་
པ་དང༌། དཀར་ཁྲོམ་ཁྲོམ་པ་དང༌། ལྗོན་ཤིང་ལྟ་བུ་དང་། སྤྲིན་ལྟ་བུ་དང༌། མིག་གི་
རྣམ་པ་ལྟ་བུ་ལམ་ལམ་བྱུང་དུས་ལག་པ་ཕྱེ་ནས་བལྟས་པས་འོད་སྣང་དཀར་པོ་སེར་པོ་དམར་པོ་
ལྗང་གུ་ཟ་འོག་རིས་དང་སྐྱ་ཁྲོམ་ཁྲོམ་པ་དང་། དྲ་མིག་རིས་དང་། འཇའ་ཚོན་དང་། རྨ་
བྱའི་མདོངས་ལྟ་བུ་འཆར་རོ། །སྣང་བ་དེ་དག་མ་ཡལ་བར་དུ་བལྟ་ཞིང་བསྒོམ། ཡལ་བ་དང་
ཡང་དབུགས་ཐུང་ངུ་ཞིག་བཟུང་ལ་སྔ་མ་བཞིན་དུ་མནན་ནས་ཤར་བ་ལ་བལྟ་ཞིང་བསྒོམ། དེ་
ལྟར་རྩོལ་བས་ཡང་ཡང་ཉམས་སུ་བླངས་པས་ཞག་ལྔའམ་བདུན་ནས་མཐེབ་མཛུབ་ཀྱི་སྦྱོར་བ་མི་
དགོས་པ་ནི་ཨར་གཏད་འབྱོངས་པའི་ཚད་དོ། ། དེའི་ཚེ་གང་ཤར་བའི་འོད་གསལ་ཉམས་ཀྱི་
སྣང་བ་དེ་ལ་སེམས་ཀྱི་འཛིན་པ་མ་ཞུགས་པར་ཁྲེགས་ཆོད་ལྟ་བའི་གདེང་བསྐྱེད་དགོས་སོ། །
གཉིས་པ་རྒྱ་མཚོ་དྭངས་སུ་གཞུག་པ་ནི། རྣམ་སྣང་གི་ཆོས་བདུན་བཅས་ལ་ལྟ་སྟངས་ཐུར་དུ་
བལྟ་བ་ལ་ཞག་བདུན། ཐད་དུ་བལྟ་བ་ལ་ཞག་བདུན། གྱེན་དུ་བལྟ་བ་ལ་ཞག་བདུན་བྱས་
པས་སྔོན་མའི་འོད་སྣང་དེ་དག་གསལ་ཞིང་རྒྱ་ཆེར་འཆར་ལ། ཐིག་ལེའི་ནང་དུ་འགྲོ་བ་རིགས་
དྲུག་ གི་ གཟུགས་ དང་། སངས་ རྒྱས་བྱང་སེམས་ཉན་ རང་ལ་ སོགས་ པ་ མང་ པོའི་ སྐུ་དང༌།
- 326



འོད་གསལ་རང་སྣང་མུན་པའི་ཁྲིད་ཡིག་མངོན་སུམ་ཞིང་ཁམས་བཞུགས།
འཁོར་འདས་ཀྱི་གཟུགས་སྣང་མང་པོ་འཆར་རོ། ། འཇའ་ཚོན་དང་འོད་ཟེར་འབར་བ་དང༌།
ལྷའི་སྐུ་ཆེ་ཆུང་མ་ངེས་པ་ཐོལ་སྐྱེས་སུ་འཆར་བ་འབྱུང་། དེ་ནས་སྣང་བ་ཐམས་ཅད་གསལ་བ།
ཆེས་ཕྲ་བ་འགུལ་འཁྲིག་ཅན་ཇེ་དལ་དུ་སོང་ནས་ལུས་ངག་ཡིད་གསུམ་ལ་བདེ་གསལ་མི་རྟོག་པའི་
ཏིང་ངེ་འཛིན་ངང་གིས་འཆར། དེ་ལ་ལུས་མ་འགུལ་བས་རྩ་མི་འགུལ། རྩ་མ་འགུལ་བས་
རླུང་མི་འགུལ། རླུང་མ་འགུལ་བས་སེམས་མི་འགུལ། སེམས་མ་འགུལ་བས་རྟོག་པ་ཐམས་
ཅད་འགགས་ནས་སྐྱེ་མེད་བློ་འདས་ཆེན་པོའི་ངང་ལ་གནས་པ་ནི་རྟེན་འབྲེལ་གྱི་ཆེ་བའོ། ། དེ་
དག་གི་སྐབས་སུ་དམིགས་པའི་རིམ་པ་ལ་བདུན་ལས། དང་པོ་ནི། རྒྱུད་ལས། ཡེ་ཤེས་
མིག་གཅིག་དྲི་མ་མེད། ། ཅེས་པ་རང་གི་ཀླད་པ་དུང་ཁང་གི་གཞལ་ཡས་འདི་ཕྱི་བལྟས་ནང་
དང་ནང་བལྟས་ཕྱི་གསལ་བ། སྣང་ལ་རང་བཞིན་མ་གྲུབ་པ། འོད་ལྔའི་ཁང་པ་གཅིག་ཏུ་
བསམ། སྨིན་མཚམས་ཀྱི་དཔྲལ་བར་ཡེ་ཤེས་ཁྲོ་བོའི་སྤྱན་འདྲ་བ་ཟླུམ་པོ་མཐིང་ག་ཡེ་ཤེས་ཀྱི་
འོད་ ལྔས་ བསྐོར་ བ་ གཅིག་ དུང༌ ཁང་ནང༌ དུ་ ཧྲིག་ གེར་ གཟིགས་ པར་ བསམ། གཉིས་ པ།
གཉིས་སྣང་རྟོག་པ་བློ་ལས་འདས། ། ཞེས་པ་རང་གི་མིག་གཉིས་ཁྲོ་བོའི་སྤྱན་ཟླུམ་གྱིལ་ལེ་བ་
གཉིས་སུ་བསམ། དེའི་ཐད་ཀའི་ལྟག་པའི་བདུད་སྒོ་གཉིས་སུ། གཡས་གཡོན་དུ་རྒྱ ( རྒྱུ)
སྐར་ཆེ་བ་ལྟ་བུའི་བུག་ པ་ གཉིས་ཟང་ཐལ་དུ་ཡོད་པར་བསམ། གསུམ་པ། གསུམ་རིག་
གཙང་མ་དག་པ་སྟེ། ། ཞེས་པ་སྨིན་མཚམས་ཀྱི་དཔྲལ་བའི་མིག་གཅིག དེའི་ཐད་སོར་ལྟག་
པར་བུག་པ་གཅིག་ཟང་ཐལ་དུ་ཡོད་པར་བསམ། བཞི་པ། སྦྱོབ་པ་ཁྲོལ་མ་ལྟ་བུ་སྟེ། །ཞེས་
པ་རང་གི་དཔྲལ་བའི་སྤྱན་གསུམ་ཡང་ཕྱིར་ལྡོག་ནས་ནང་དུ་གཟིགས་པར་བསམ། ལྟག་པའི་
བུག་པ་གསུམ་ཡང་ཚུར་ནང་དུང་ཁང་དུ་དམིགས་པ་གཟིར། ཕན་ཚུན་དྲུག་པོ་གཅིག་ལ་
གཅིག་འབྲེལ་ དུ་འཕྲད་ པར་ བསམ། སྐབས་ སུ་ དུང་ཁང་གི་ དབུས་སུ་ཁྲུག་ཁྲུག་ཐུག་པས།
འཇའ་དང་འོད་དང་སྐུ་དང་ཞིང་ཁམས་ཀྱིས་རང་གི་ལུས་ཕྱི་ནང་ཐམས་ཅད་མེར་མེར་གང་བར་
བསམ། ལྔ་པ། ཙིཏྟའི་དྲང་སྲོང་བལྟ་བར་བྱ། ། ཞེས་པ་རང་གི་སྙིང་མཆོང་གུར་སྨུག་པོ་
ཤེལ་གྱི་ཁ་པད་ཅན་སྒོ་ཆེ་བ་ལྟ་བུའི་དཀྱིལ་དུ་མིག་གཅིག་ཡར་གཟིགས་པར་བསམ། དེ་ཡང་
དཔྲལ་བ་དང་ལྟག་ཁུང་གི་མིག་གསུམ་གསུམ་སྟེ་དྲུག་པོ་མར་ལྡོག་ནས། ཙིཏྟའི་རྩེ་མོའི་ཡེ་ཤེས་
ཀྱི་སྤྱན་ལ་གཟིགས་པར་བསམ། དྲུག་པ། ཕུབ་འདྲ་ཆ་ལིང་བརྡབ་པའི་ཚུལ། ། ཞེས་པ་
རང་གི་ཐོད་པ་དེ་དུང་ཁང་གི་གཞལ་ཡས་ཁང་ཁ་སྦུབས་པ་ལྟ་བུའི་དཀྱིལ་ནས་ཡེ་ཤེས་ཀྱི་སྤྱན་
དཀར་པོ་གཟི་བརྗིད་དང་ལྡན་པ་གཅིག་མར་གཟིགས། ཙིཏྟའི་སྤྱན་ཡར་གཟིགས་སྐབས་སུ་
སྟེང་འོག་དམིགས་པ་རྣམས་བརྗེ་རེས་བྱའོ། ། བདུན་པ། བདུན་པ་དྲང་སྲོང་རྩེགས་པུ་སྟེ། །
ཞེས་པ་སྤྱན་ལྡོག་ལ་དར་གཅིག་དམིགས་མེད་དུ་ནམ་གནས་ཀྱི་བར་ལ་བཅོས་སླད་མེད་པར་
327 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཡེངས་པ་སྐད་ཅིག་ཀྱང་མེད་པར་ཀ་དག་ཆེན་པོའི་ངང་དུ་ཡུན་རིང་དུ་བཞག་གོ །དེ་བཞིན་དུ་
ཡང་དུང་ཁང་གི་དཀྱིལ་དུ་ཐིག་ལེ་དཀར་པོ་ཡེ་ཤེས་ཀྱི་འོད་ལྔས་བསྐོར་བ་ལ་ཤེས་པ་གཏད་ཏོ། །
སྙིང་མཆོང་གུར་སྨུག་པོ་དར་ཕུབ་པ་ལྟ་བུའི་དཀྱིལ་དུ་ཐིག་ལེ་མཐིང་ག་འོད་ལྔས་བསྐོར་བ་ལ་
ཤེས་པ་གཏད་དོ། ། དུང་ཁང་འཁོར་ལོའི་ཐིག་ལེ་ལ་བལྟ་ཞིང་། ཐིག་ལེ་དཀར་དམར་འོད་
ལྔས་བསྐོར་བ་ལ་ཤེས་པ་གཏད་དོ། ། སྨིན་མཚམས་ཀྱི་མཛོད་སྤུར་ཡང་ཐིག་ལེ་འོད་ལྔས་བསྐོར་
བ་ལ་དམིགས་པ་གཏད་དོ། ། ལྟག་པའི་བདུད་སྒོ་ལ་ཡང་ཐིག་ལེ་འོད་ལྔས་བསྐོར་བ་ལ་ཤེས་པ་
གཏད་དོ། །ཡིད་བཞིན་གྱི་ནོར་བུ་ལ་ཡང་ཐིག་ལེ་འོད་ལྔས་བསྐོར་བ་ལ་དམིགས་པ་གཏད་དོ། །
ཡང་རང་གི་སྙིང་པདྨ་དཀར་པོ་འདབ་མ་བརྒྱད་པའི་ལྟེ་བ་ལ་ཐིག་ལེ་མཐིང་ག་ཡེ་ཤེས་ཀྱི་འོད་
ལྔས་བསྐོར་བ་ལ་དམིགས་པ་གཏད་དོ། ། ཡང་སྙིང་མཆོང་གུར་སྨུག་པོའི་དབུས་སུ་ཉི་ཟླ་པདྨའི་
གདན་ལ་སངས་རྒྱས་སྣང་བ་མཐའ་ཡས་སྐུ་མདོག་དམར་པོ་ཞལ་གཅིག་ཕྱག་གཉིས་མཉམ་
བཞག་གི་སྟེང་ན་ལྷུང་བཟེད་བསྣམས་པ། སྐུ་ཕྱི་ནང་ཟང་ཐལ་འོད་ཀྱི་ཕུང་པོ་ཆེན་པོ་ལམ་མེ་
འབར་བ་ལ་ཤེས་པ་གཏད་དོ། ། དེ་ལྟར་སྤྱན་དང་ཐིག་ལེ་འོད་ཟེར་རྣམས་བརྗེ་རེས་བྱ་ཞིང་
བསྒོམ། ཡང་རང་ཉིད་རྡོར་སེམས་སུ་གསལ་བའི་དཔྲལ་བའི་བུག་པའི་ནང་དུ། ཐིག་ལེ་
དམར་ལ་དྭངས་པ་སྲན་རྡོག་ཙམ་གཅིག་ལ་དམིགས་པ་གཏད། ཙིཏྟའི་དབུས་སུ་འོད་ཕུང་གི་
ནང་དུ་ཞི་བ་བཞི་བཅུ་རྩ་གཉིས་གསལ་གདབ་ཅིང་དམིགས་པ་གཏད་པས། སྙིང་ནས་མིག་ཏུ་
རྩ་དར་དཀར་གྱི་སྐུད་པ་ལྟ་བུ་འབྲེལ་ནས་ཡོད་པས་ཙིཏྟའི་དྲང་སྲོང་རྩིའི་ལམ་ལ་ཡར་ཤར་ནས་
མིག་ལ་ཐོན་ནས་རང་ལ་གསལ་བ་ཡིན་ནོ། ། དེ་བཞིན་དུ་ཀླད་པ་དུང་ཁང་གི་གཞལ་ཡས་ཁང་
དུ་ཁྲག་འཐུང་ལྔ་བཅུ་རྩ་བརྒྱད་ཀྱི་ལྷ་ཚོགས་ལ་ཤེས་པ་གཏད། ཡང་ལུས་ཕུང་ཁམས་སྐྱེ་མཆེད་
ཐམས་ཅད་ཚགས་མིག་ལྟ་བུ་ལ་རྩ་ཁམས་ཐམས་ཅད་དཔའ་བོ་མཁའ་འགྲོའི་ཚོགས་ཏིལ་གྱི་གང་
བུ་ཁ་ཕྱེ་བ་ལྟ་བུར་བསྒོམ་པ་ཡིན་ནོ། ། ཡང་སྤྱན་ཁྲ་ཧྲིག་གེ་བ་གཅིག་དང་མིག་རྒྱབ་སྤྲོད་བྱས་
ནས་ཕར་ཀླད་པར་བལྟ་བར་བསྒོམ། དེ་བཞིན་དུ་རྣ་ལྟག་གཡས་གཡོན་ལྟག་པ། སྤྱི་བོ་བཞི་
ནས་སྤྱན་ཁྲ་ཧྲིག་གེ་བ་རེ་རེས་ནང་དུ་བལྟ་བར་བསྒོམ། སྙིང་ནང་ནས་འོད་ཟེར་གཅིག་ཡར་སྤྱི་
བོར་ཟུག དཔྲལ་བ་ནས་ལྟག་པ། རྣ་ལྟག་གཡས་ནས་གཡོན་དུ་ཟུག་པར་བསམ། འོད་
ཟེར་བ་ཐག་བརྒྱུངས་པ་འདྲ་བས་དུང་ཁང་དུ་བསྐོར་ཕོར་རིས་སུ་ཕར་བལྟ་ཚུར་བལྟ་ཡར་བལྟ་
མར་བལྟ་བྱས་ནས་ཡོད་པའོ། །ཡང་ལུས་ཀྱི་ཕྱི་ནང་སྤྱི་བོ་ནས་རྐང་མཐིལ་རྣ་བའི་རྩེ་མོ་ཚུན་
ཆད་ཡེ་ཤེས་ཀྱི་སྤྱན་ཁྲ་ཟིམ་ཟིམ་པ་འོད་ལྔའི་རང་བཞིན་ཅན་གྱི་ལུས་ཕྱི་ནང་ཐམས་ཅད་དུ་ཡར་
བལྟ་མར་བལྟ་ ཕར་བལྟ་ཚུར་བལྟ་བྱས་པ་ལ། འོད་ཟེར་བ་ཐག་གི་རྒྱ་བྲེས་པ་ལྟ་བུའི་ལུས་
ཐམས་ཅད་དུ་དྲ་བའམ་ཁྲོལ་མ་ལྟ་བུར་སྤྱན་གྱིས་གང་བར་བསྒོམ། ཕུབ་འདྲ་ཆ་ལིང་བརྡབ་
- 328



འོད་གསལ་རང་སྣང་མུན་པའི་ཁྲིད་ཡིག་མངོན་སུམ་ཞིང་ཁམས་བཞུགས།
པའི་ཚུལ། ། སྣང་བ་ཐམས་ཅད་ཞིང་ཁམས་སུ། ། འོང་འགྱུར་འདི་ལ་ཐེ་ཚོམ་མེད། །ཅེས་
ལུས་ཕྱི་ནང་སྤྱན་གྱིས་གང་བ་དེ་རྣམས་ལས། འོད་དཀར་པོ་ཕུབ་འདྲ་བ་ཆ་ལིང་རྡེབ་པའི་ཚུལ་
དུ་མང་པོ་ཡར་མར་ཕན་ཚུན་དུ་འཕྲོས་པར་བསྒོམ་པས། སྣང་བ་ཐམས་ཅད་ཞིང་ཁམས་སུ་
འཆར་ བར་ངེས་སོ། ། འདིའི་སྐབས་མིག་ནི་གཙོ་ཆེར་རྡོ་རྗེ་གཙུག་ཏོར་གྱི་ལྟ་ སྟངས་སྨིན་
མཚམས་ནས་སོར་ཉི་ཤུའི་ཐད་ཀྱི་ནམ་མཁར་བལྟ་ཞིང༌། ཡིད་དམིགས་རླུང་གསུམ་གཅིག་ཏུ་
འདྲིལ་བ་གལ་ཆེ། དེ་ལ་འདུག་པ་ལུས་ཀྱི་གནད། བཅིངས་པ་རྩའི་གནད། བཟུང་བ་རླུང་
གི་གནད། དམིགས་པ་ཏིང་ཏེ་འཛིན་གྱི་གནད། བསྒོམ་པ་ཉམས་དབྱིངས་རིག་བསྲེས་པའི་
གནད། འབྲས་བུ་བློ་ཟད་ཆོས་ཟད་ཀྱི་གནད་དང་དྲུག་གོ ། རླུང་ཁ་སྦྱོར་དུ་བཟུང་བའམ་ཁ་
ནས་ཕྱིར་དལ་བར་གཏོང་བ་གནད་ཡིན། ལར་ཁྲེགས་ཆོད་ལྟ་བའི་ཕུ་ཐག་ཆོད་པའི་ངང་ནས།
ཐོད་རྒལ་ལམ་གྱི་རྩལ་སྣང་བོགས་འདོན་ཟབ་མོ་འདི་དང༌། རླུང་སྦྱོར་དང་བཅུད་ལེན་དང་ཕྱི་
བྱུགས་ནང་གཏོང་གི་རྫས་དང༌། བདེ་སྟོང་གི་བོགས་འདོན་ཕོ་ཉའི་མན་ངག་སོགས་གཅིག་
དྲིལ་དུ་ཉམས་སུ་བླངས་པས་ཟག་བཅས་ཐམས་ཅད་ཟག་མེད་དུ་གྲོལ་ཞིང་ཉམས་དང་རྟོགས་
པའི་ཡོན་ཏན་དཔག་ཏུ་མེད་པ་འཆར་རོ། །བརྩོན་འགྲུས་ཀྱི་རིམ་པས་སངས་རྒྱས་པ་ལ་ཐེ་ཚོམ་
མེད་དོ། །གསུམ་པ་དེ་ལྟར་ཉམས་སུ་བླངས་པའི་རྟགས་ཀྱི་རིམ་པ་ནི། ཡེ་ཤེས་མིག་གཅིག་གི་
དུས་སུ་ས་རླུང་ཟིན་རྟགས་དུ་བའམ་རི་དང་ཁང་ཁྱིམ་སེར་པོ་རབ་རིབ་འཆར་བ། ཆུ་རླུང་ཟིན་
རྟགས་སྨིག་རྒྱུ་ཆུ་དང་འོད་དཀར་པོ་འཆར། མེ་རླུང་ཟིན་རྟགས་སྲིན་འབུ་མེ་ཁྱེར་ལྟ་བུའམ་མེ་
འབར་བ་དང་དམར་ལྷབ་ལྷབ་འཆར། རླུང་གི་རླུང་ཟིན་རྟགས་རླུང་ལྗང་གུ་འམ་མར་མེ་ལྟར་
ལྡེམ་ལྡེམ་པ་འཆར། ནམ་མཁའི་རླུང་ལ་སྟོང་པ་ནམ་མཁའ་ལྟ་བུའམ། མཐིང་ག་ཕྱམ་ཕྱམ་
པ་འཆར་རོ། ། གཞན་ཡང་འོད་འཇའ་ཚོན་ལྟ་བུ་དང༌། རིན་པོ་ཆེ་འབར་བ་དང༌། ཉི་མ་
ལྟ་བུ་དང༌། ཟླ་བ་ལྟ་བུ་སྐྱ་ཆིལ་ཆིལ་ལེ་བ་དང་། སྒྲ་གཅན་གྱི་གསུས་པ་ལྟ་བུ་མིག་ཆེ་ཆུང་གིས་
གང་བ་དང༌། མ་ངེས་པ་གློག་ལྟ་བུ་དང་ཁྲ་ཧྲིག་འོད་ནི་ཟིམ་ཟིམ་པ་སོགས་འཆར་རོ། ། དེ་
ལྟར་བཅུ་པོས་ཀྱང་རླུང་ལྔ་ཟིན་པའི་རྟགས་ ཤར་བ་ཡིན་ལ། དེས་སེམས་རྟོག་རགས་རིམ་
འགག་ནུས་ཤིང་། རྟགས་དེ་ལྟར་ ཤར་བ་རྣམས་རང་སྣང་དུ་དྲན་པས་བཟུང་བ་ནི་གནད་
དོ། །དེ་ཙམ་གྱིས་ཀྱང་སྲིད་པ་བར་དོ་ཚུན་ཆད་ལ་གྲོལ་བ་ནི་ངེས་པའོ། །གཞན་ཡང་ཉ་མིག་ལྟ་
བུ་དང༌། རོལ་མོའི་རྣམ་པ་རིང་ཐུང་མང་པོ་དང་། ཁྲོ་བོའི་གསུས་པ་དང༌། སླང་ངའི་རྒྱབ་
ལྟ་བུ་དང༌། སྐུ་དང་མཆོད་རྟེན་དང༌། ཟ་འོག་དང་། འཇའ་ཚོན་ལ་སོགས་པ་དཀར་པོ་
དམར་པོ་སེར་པོ་ལྗང་གུ་སྔོན་པོ། ལུས་མེད་པའི་མགོ་བོ་མང་པོ་བསྒྲིགས་པ་ལ་སོགས་ཀྱང་
འཆར་རོ། ། དེ་ནས་གསུམ་རིག་གཙང་མའི་དུས་ནི་ཙིཏྟའི་དྲང་སྲོང་ངོ་ཤེས། སྤོབས་པའི་
– 329 -



༄༅། །ཡང་གསང་རྟ་ཕོག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དུས་སུ་ནང་གི་རྩ་ཁམས་ཐམས་ཅད་ཕྱིར་ཤར་བའི་རྟགས་སུ་ལྷ་ཁང་ཀ་བ་མང་པོའམ་ཤིང་སྣ་
ཚོགས་པའམ། རི་ གླིང་དང་དུར་ཁྲོད་རང་གི་ལུས་རི་རབ་ཙམ་ལ། རིགས་དྲུག་གི་གནས་
ཡོད་པ་དང༌། དེ་ནས་དུག་ལྔ་བཅུད་དུ་སྨིན་པའི་རྟགས་སུ་དམྱལ་བ་ཡི་དྭགས་ཀྱི་སྣང་བ་དང༌
དུད་འགྲོའི་རིགས་ཐམས་ཅད་ཀྱི་མགོ་བརྙན་དང་དུད་འགྲོའི་གཟུགས་སྣ་ཚོགས་སྣང་ངོ༌། །
གཞན་ཡང་ལྷ་མིའི་གནས་ཐམས་ཅད་སྐབས་རེར་གསལ། ཡང་འགྱུར་ཞིང་འགྲོ། ཡང་རྩ་
ཁམས་ཐམས་ཅད་ལྷའི་གཞལ་ཡས་ཁང་དང་ལྷ་སྐུ་རྒྱན་མེད་གར་བྱེད་པ་དང༌། རང་ལ་ཚུར་
ལྡོག་པ་དང་། འོད་མཚོན་ཆ་ལྟ་བུ་དང༌། ཁྲོ་བོ་སྐུ་ཆེ་ལ་ཡན་ལག་རགས་པ་མིག་ཟླ་བ་དང་རྒྱ་
མཚོ་ཙམ་པ་མཆེ་བ་གངས་རི་ལྟར་གསལ་བ་འཆར་རོ། ། དེ་དག་མ་བསྒོམ་ཀྱང་སྐབས་རེར་
གསལ་ལོ། ། དེ་ནས་གོམས་པས་རང་ལུས་ལ་གསང་སྔགས་ཀྱི་ལྷ་ཚོགས་རྣམས་གསལ་བ་དང་།
ཞི་ཁྲོ་ཡོངས་རྫོགས་འཆར་ཞིང་། སྔོན་ལ་སངས་རྒྱས་སྤྲུལ་སྐུ། དེ་ནས་ལོངས་སྐུ། དེ་ནས་
ཆོས་སྐུ་འཆར་ཚུལ་གསུངས་ཀྱང་ཞི་བ་དང་ཁྲོ་བོ་སྔོན་ལ་གང་འཆར་ངེས་པ་མེད་དོ། ། དེས་
བར་དོར་སྒྲ་འོད་ཟེར་གསུམ་རང་སྣང་དུ་ངོ་ཤེས་ནས་གྲོལ་ཏེ་སངས་རྒྱས་གདོན་མི་ཟའོ། ། དེ་
ནི་རྟགས་ཀྱི་ངེས་པའོ། ། བཞི་པ་ཚད་ཀྱི་ངེས་པ་ནི་སྨིག་རྒྱུ་གཡོ་བའི་དུས་ན་དབང་པོ་རབ་རིབ་
སློང་བའོ། །སྤྲིན་དང་ཁུ་རླངས་རབ་རིབ་དྭངས་པའོ། །དུ་བ་ལྟ་བུའི་དུས་ན་དབང་པོ་གཏན་
ལ་ཕེབས་པའོ། ། དེ་ནི་སྒྲིབ་བྱེད་སངས་པའི་ཚད་དོ། ། མེ་ཁྱེར་སྣང་བའི་དུས་ན་ཉམས་སྣང་
མཐོང་བའི་དང་པོ་སྟེ། དཔེར་ན་ཉི་མ་འཆར་བའི་དང་པོ་ནི་ནམ་ལངས་པ་ལྟ་བུའོ། །མེ་སྟག་
འཕྲོ་བ་དང་འགུལ་བ་དང་འཁྲིགས་པ་རྣམས་ནི་གཏན་ལ་ཕེབས་པའོ། ། མར་མེ་ལྟར་སྣང་བ་
ནས་བཟུང་སྟེ་རིམ་གྱིས་སྣང་བ་མཆེད་པར་འགྱུར་རོ། ། ཟླ་བ་ལྟར་སྐྱ་ཧད་ཧོད་ནི་ཉམས་སྣང་
ཕྲ་མོ་ཟད་པའོ། ། དེ་ནས་ཕྲ་རགས་ཀྱི་རྟོག་པ་རྣམས་ངང་གིས་འགགས་པར་འགྱུར་རོ། །ཉི་
མ་ཤར་བ་ལྟར་འོད་དང་། ཟེར་དང་སྟོང་གཟུགས་སྣང་བ་ནི་འཁོར་འདས་རྒྱབ་གྱེས་པའི་ཚད་
ཡིན་ཏེ་ལྷུན་གྲུབ་སྟོང་གསལ་འཛིན་མེད་འདུ་འབྲལ་མེད་པས་འཁྲུལ་བའི་སྣང་བ་འགགས་ཏེ།
ཉིན་མཚན་མི་ཕྱེད་པ་འབྱུང་ངོ༌། །དེའི་དུས་ན་འཁོར་འདས་ཐམས་ཅད་སྐུ་གསུམ་དབྱེར་མེད་
དུ་གྲོལ། གདེང་ཐོབ་ནས་མུན་པ་ལ་མ་བརྟེན་ཀྱང་ཆོག་པའོ། ། སྣང་བཞིའི་ཡེ་ཤེས་དང་སྦྱར་
ན། སྒོམ་ཁང་དུ་ཞུགས་ནས་དབང་པོའི་ཁྱད་པར་གྱིས་ཞག་བདུན་ནམ་དྲུག་དགུ་ཚུན་ལ།
དུ་བ་ལ་ སོགས་པའི་རྟགས་མངོན་སུམ་དུ་སྣང་བ་ནི་ཆོས་ཉིད་མངོན་སུམ་གྱི་སྣང་བ་ཡིན་ལ།
དེ་ལ་གོམས་པས་འོད་ཁྱིམ་ཐིག་ལེ་ཐིག་ཕྲན་དག་མ་དག་གི་ཞིང་ཇེ་འཕེལ་དུ་འགྲོ་བ་ནི་ཉམས་
གོང་འཕེལ། འོད་སྣང་དང་སྐུ་བརྟན་ཅིང་མི་གཡོ་བ་ནི་རིག་པ་ཚད་ཕེབས། སྔར་མ་ ཤར་
བའི་འཆར་སྒོ་འོང་རྒྱུ་མེད་ལ་གང་དུ་གསལ་བ་ཞེས་བྱ་བ་རང་དང་འོད་དབྱེར་མེད་དུ་འདྲེས་པ་
– 330



འོད་གསལ་རང་སྣང་མུན་པའི་ཁྲིད་ཡིག་མངོན་སུམ་ཞིང་ཁམས་བཞུགས།
ནི་གཞོན་ནུ་བུམ་པའི་སྐུ་ཞེས་བྱ་བ་ཆོས་ཉིད་ཟད་པའི་སྣང་བ་སྟེ་གདོད་མའི་དབྱིངས་སུ་བཙན་
ས་ཟིན་པའོ། ། ཡང་ཉིན་ཉི་མ་དང་མཚན་ཨ་ལོ་ཀེ་སོགས་བརྟེན་ནས་འོད་གསལ་སྦྱོང་བའི་
ཐབས་ནི་སྟེགས་ཀྱི་ཁར་མར་མེ་ཆེ་ཆུང་སྙོམས་པ་གསལ་དྭངས་ཀྱི་རྒྱབ་ཏུ་འཇའ་ཤེལ་དྲི་བྲལ་དང་
མེ་ལོང་གཡའ་བྲལ་བཙུགས་ལ། ཐོག་མར་རང་ལུས་གཙང་ཞིང་དག་པར་བཀྲུས་རྗེས། འོག་
ནས་འབྱུང་བའི་རྫས་ཕྱི་བྱུག་དང་ནང་དུ་རིལ་བུ་ཉིན་ཉུང་བ་དང་མཚན་མང་བ་ཟ་དགོས་ཏེ།
ཐོ་རངས་གསུམ་དང་ཉི་ནུབ་ལྔ་ཟོས་ཏེ་རང་གི་ལུས་ལ་མེ་ལོང་གཡས་སྐོར་གསུམ་དང༌། ཤེལ་
རྡོ་གཡོན་སྐོར་གསུམ་བསྐོར་ནས་ཉིན་ཉི་ཟེར་ལ་ཉི་ཤར་ཁ་ཤར་དང་། ཉི་ནུབ་ནུབ་ཕྱོགས་སུ་
ཁ་བལྟས་ནས་བཞུགས་སྟངས་གསུམ་གྱིས་ཞིང་ཁམས་སྦྱོང་། མཚན་མཆོད་མེ་མེ་ལོང་ཤེལ་རྡོ་
བཅས་ལ་ཆོས་ལོངས་སྤྲུལ་གསུམ་ཞིང་ཁམས་སྦྱོང་བ་ནི། མར་མེའི་འོད་ཟེར་ལ་རང་ཉིད་སྟན་
བདེ་བར་སྤྲུལ་སྐུའི་བཞུགས་སྟངས་དྲང་སྲོང་ལྟ་བུས་མིག་ཟིམ་བུས་བར་རླུང་འཛིན་ པ་དང༌
བཅས་ཏེ་བར་སྣང་ལ་བལྟས་པས་འཇའ་ཚོན་ལྟ་བུའི་འོད་ལྔའི་མུ་ཁྱུད་ཐིག་ལེ་ཐིག་ཕྲན་ལྔ་ཚོམ་
དང་བཅས་རྫོང་ནང་དུ་རྡོ་བོར་བ་ལྟ་བུའི་རི་མོ་འལ་འོལ་དུ་འཆར་རོ། ། མེ་ལོང་གི་ཟེར་ལ་
ལོངས་སྐུའི་བཞུགས་སྟངས་གླང་ཆེན་ལྟ་བུའི་མིག་ཐད་ཀའི་ནམ་མཁའ་ལ་ཧྲིག་གེར་བར་རླུང་
བཟུང་ལ་བལྟས་པས་ས་ཡུལ་ཐམས་ཅད་ཡངས་ཤིང་འཇའ་འོད་དུ་ཤར་ནས་དེ་ཡང་ཉི་མ་ཟླ་བའི་
ངོས་བཞིན་དུ་གསལ་བོར་འཆར་ཞིང་ཉི་ཟླའི་ནང་དུ་བདེ་བ་ཅན་གྱི་ཞིང་ཁམས་ཤིན་ཏུ་གསལ་
ཞིང༌། རང་ཉིད་རྒྱལ་བ་རིགས་ལྔའི་སྐུར་གསལ་ཚེ་ཕྱི་བྱུག་ནང་གཏོང་གི་རྫས་རྣམས་མཚམས་
བཅད་ལ་མི་བཏང་ངོ༌། ། ཤེལ་གྱི་ཟེར་ལ་ཆོས་སྐུའི་བཞུགས་སྟངས་སེང་གེ་ལྟ་བུས་མིག་སྨིན་
དཔྲག་ གི་ སྟེང་ གི་ ནམ་ མཁའ་ ལ་ མི་ འགུལ་ བར་ བར་ རླུང་ བཟུང་ནས་ ཧད་པོར་བལྟས་པས།
འཇའ་ཚོན་གྱི་གདུགས་ཕུབ་པ་ལྟ་བུར་འཆར་ཞིང་དེ་ཡང་མཐར་ཡལ་ནས་འོད་དཀར་པོས་ཞིང་
ཁམས་ཐམས་ཅད་ཁྱབ་པ་མཐའ་བྲལ་ནམ་མཁའ་ལྟ་བུའི་ངང་དུ་འཆར་རོ། ། དེས་ནི་མྱུར་དུ་
དག་སྣང་གི་ཡོན་ཏན་ཐམས་ཅད་རྫོགས་པར་འགྱུར་རོ། །
བཞི་པ་ རྗེས་ལ་གེགས་སེལ་གྱི་རིམ་པ་ནི། དེ་ལྟར་ཉམས་སུ་བླངས་པས་ལུས་ཉམས་
འདར་བ་དང་འཁྲིགས་པ་དང་ཞིག་པ་སྙམ་བྱེད་པ་དང༌། ན་བ་དང་ཁོལ་བ་དང་བེམ་པ་དང༌
སྲིད་པ་དང་ཀླད་ཡུ་འཁོར་བ་དང༌། ལུས་གཅིག་ནས་གཉིས་སུ་མཆེད་པ་ལ་སོགས་པ་འབྱུང་བ་
ནི་ལུས་ཀྱི་འབྱུང་བ་རྣམས་གཡོ་ཞིང་འཁྲུགས་པ་དང༌། བྱེར་སྡུད་བྱེད་པའོ། ། སེམས་ལ་ཟུག་
རྔུ་ཡིད་མི་བདེ་བ་དང༌། ཚིག་པ་ཟ་བ་དང་མཚམས་ཁང་ནས་འབུད་འདོད་པ་དང༌། སེམས་
མི་གནས་ཤིང་བསྒྲུབ་པ་གཡེལ་དུ་སོང་ན་བླ་མའི་རྣལ་འབྱོར་བསྒོམ། གསོལ་བ་དྲག་ཏུ་གདབ།
བླ་མ་དང་རང་སེམས་སངས་རྒྱས་གསུམ་དབྱེར་མེད་པའི་ངང་དུ་བཞག་པ་གནད་དོ། །ལ་ལ་ནི་
331 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཁམས་ཀྱི་ཁྱད་པར་དང་། ལ་ལ་ནི་ནང་གི་གདོན་ཕྲ་མོས་མ་བཟོད་ནས་བསླངས་པ་ཡིན་ཏེ་
སྐྱོན་ཆེར་མེད་དོ། ། ལུས་ཉམས་སྐྱོན་ཅན་ནི་སྤྱི་བོ་ཚ་ཁོལ་ཁོལ་བྱེད་ཅིང་ན་བ་དང་། འཚིག་
པ་དང་འཕར་བ་དང་སྤྱི་བོའི་མཐོངས་ཕྱེད་སྙམ་བྱུང་བ་དུས་མ་ཡིན་པ་འཕོ་བ་སྲིད་པས་རླུང་
རིག་སྨིན་མཚམས་སུ་དབབ་ཅིང་འཕྲོ་ཤུགས་ཀྱིས་བཅད་ལ་རྒྱ་མཚོ་ཨར་གཏད་དང་ཉིན་མོའི་
རྣལ་འབྱོར་ལ་བལྟའོ། །ཡང་གསང་གནས་སྦྲིད་པ་དང་ཟ་བ་དང་ཚ་ཁྱུག་ཁྱུག་པ་བྱུང་ན་ཁམས་
འཛག་པས་འོག་སྒོ་འཐེན་ཞིང་འདྲེན་པའང་འཁྲུལ་འཁོར་བྱའོ། ། ཡང་སྙིང་གར་མེ་འབར་བ་
ལྟ་བུ་དང༌། སྙིང་ཚ་ཆོད་ཆོད་པ་བྱུང་ན་ཡིད་ཅུང་ཞིག་སྨྱོ་བའི་ཉེན་ཡོད་པས་སྐབས་སུ་ཅུང་
ཟད་བཞག ཡང་གཞུང་བ་གཟེར་བ་དང་། རོ་སྟོད་རྒྱུངས་པ་དང་རླུང་གྱེན་ལ་འཕྱོ་ན་
དམིགས་པ་ཅུང་ཟད་ལྷོད་ལ་འཁྲུལ་འཁོར་གྱིས་སེལ་བར་བྱའོ། །མདོར་ན་ཧ་ཅང་དྲག་པ་མི་བྱ་
ལྷོད་པ་ཡང་མི་བྱ། ཐང་ལྷོད་རན་པའི་ངང་ནས་གཟིར་ཞིང་ཉམས་སུ་ལེན་པར་བྱའོ། །
ཁམས་ལོག་ན་ཟས་མི་འཇུ་གཉིད་མི་ཁུག་པ་ལ་ཟས་གསར་བ་བཅུད་ཅན་བརྟེན་ལ་ཁམས་གསོ།
སེམས་མི་གནས་ན་སྒྲིམ་ ལྷོད་འཇོག་པའི་ཐབས་བསྟན། སེམས་ཉམས་ཚིག་པ་ཟ་བ་དང༌།
ལུས་ཉམས་དྲོད་ཆེ་ཞིང་རྟུལ་བ་ལ་ལུས་ཁོང་ལྷོད་རྔུལ་འབྱིན་རྩམ་པ་བྱུག་གོ །དེ་ཡང་ཤེས་ཆུང་
འདོད་པ་དང་བརྩོན་འགྲུས་ཅན་སྒོམ་ལ་ཞུགས་པས་གནས་ལུགས་ཁྲེགས་ཆོད་ཀྱི་དོན་མ་རྟོགས་
ཐོད་རྒལ་གྱི་ཚིག་སྙན་ལ་བརྟེན་ནས་ཚེ་གཅིག་ལུས་གཅིག་ལ་སངས་རྒྱས་ཐོབ་པར་འདོད་པས།
བརྩོན་འགྲུས་ཆེར་བསྐྱེད་ཅིང་བསྒྲུབ་པས་ལུས་ཧ་ཅང་ཐང་ཆད་ནས་ཀོབ་ཀོབ་པོར་སོང་བ་དང་།
རེངས་པ་དང་མི་བདེ་བ་དང་། རྒྱུད་འཁྲུག་པ་དང་། ནད་ལྡང་བ་ལ་སོགས་འབྱུང་སྟེ། དེ་
ལ་དང་པོ་ནས་ཁྲེགས་ཆོད་ཀྱི་དོན་ངོ་འཕྲོད་པར་བཏབ་ལ་གཏན་ལ་དབབ་ལུས་ཅུང་ཞིག་ལྷོད།
ཉི་མར་སྲོ་ཞིང་ཏིལ་མར་གྱིས་བསྐུ་མཉེ་བྱ། ཞག་གསུམ་བཞིའི་བར་དུ་ལུས་ངག་ཡིད་གསུམ་
ལྷོད་པའི་ངང་ནས་ཁྲེགས་ཆོད་ལ་གནས་པར་བྱ། ཁམས་དང་མཐུན་པའི་བདེ་བ་བཙལ་ལོ། །
སྤུན་པོ་བློ་མང་བའི་གཟེ་རེ་ཅན་སྒོམ་ལ་ཞུགས་པས་ལུས་གནད་ཅུང་ཟད་མ་འཆུན་པ་ལ་བརྟེན་
ནས་བློ་མང་བའི་སྟབས་ཀྱིས་ཙབ་ཙུབ་མང་པོ་ལངས་ཏེ་ལུས་ཟ་ཟི་དང་ན་བ་འཁྲིགས་པ། ཚ་
བ་ཁོལ་བ་ཁམས་མི་བདེ་བ་བྱུང་ནས་བསྒོམ་མི་འདོད་པ་དང༌། ཕྱི་རོལ་དུ་འབུད་འདོད་པ་
དང་རླུང་ཤས་ཆེ་ཞིང་བློ་སྤུན་པས་སེམས་གནས་སུ་མི་བཏུབ་པ་དེ་ལ་བསྒོམ་ཐུན་ཆུང་ལ་གྲངས་
མང་པ་ལ་བསླབ་ཅིང་སྒུགས་བསྲིང་ཞེ་བཅད་དང་སྙིང་རུས་བྱའོ། །ཉོར་བོ་ཤེད་མེད་ལེ་ལོ་ཅན་
སྒོམ་ལ་ཞུགས་པས་ལུས་སྙི་བ་ཉོར་བ་ལ་བརྟེན་ནས་གཉིད་པ་དང༌། བྱིང་བ་དང་འཐིབ་པ་
དང་། ལུས་གནད་འཆུག་པ་ལ་སོགས་འབྱུང་། དེ་ལ་གོས་སྲབ་དར་བྱ། རླུང་རོ་དབྱུང་ལ་
རླུང་ ཁུག་ པར་ བཟུང་། ལྟ་ སྟངས་དང་ ཤེས་ པ་ བསྟོད་ རིག་ པ་ཧུར་ཕྱུང་ ལ་ སྒྲིལ་དུ་གཞུག
- 332 —



འོད་གསལ་རང་སྣང་མུན་པའི་ཁྲིད་ཡིག་མངོན་སུམ་ཞིང་ཁམས་བཞུགས།
གླེན་པ་ཨུ་ཚུགས་སྙིང་རུས་ཅན་སྒོམ་ལ་ཞུགས་པས། ལུས་ཀྱི་སྐྱོན་ཡང་མི་རྟོག སེམས་ཀྱི་
མྱོང་བ་ཡང་ངོས་མི་ཟིན་ཏེ། ངལ་བ་དོན་མེད་དུ་འབྱུང་བས་སློབ་དཔོན་གྱི་རིག་པའི་མདས་
བསྣུན་ཏེ་སྐྱོན་བཅོས་ཤིང་ངོ་སྤྲོད་པ་ལ་མཁས་པར་བྱའོ། །ལས་དང་སྐལ་བ་དམན་པ་དང་ནད་
བུ་ཅན་སྒོམ་ལ་ཞུགས་པས་སྐྱོན་མང་དུ་འབྱུང་། སེམས་ལ་ཟུག་རྔུ་ལངས་པས་ཡོན་ཏན་སྐྱེ་བའི་
གེགས་བྱེད། དེ་ལ་སྐབས་སུ་ཕྱག་དང་སྐོར་བ་ཅུང་ཟད་བྱ་ཟེར་གཉིས་ཀྱི་དུས་སུ་མངོན་སུམ་གྱི་
སྣང་བ་ལ་བལྟ་ཞིང་སོར་ཆུད་ནས་མུན་པ་ལ་ཁད་ཀྱིས་བསླབ་པར་བྱའོ། །གཞན་ཡང་ལུས་གྲང་
བ་རྡུལ་བ་ལ་ཕྱེ་ཕུར་བྱས་པའི་རྗེས་ལ་བསྐུ་མཉེ་བྱ། གོས་དྲོད་ཅན་བརྟེན། ལུས་ཟ་ཕུང་ནང་
དུ་སྐྱུར་བ་ལྟར་ཚ་ཚ་ཟང་ཟིང་བྱུང་ན་ཆང་ལོ་ལོན་བྲེ་གང་དང་མར་ཁུ་ཆུ་ཚོད་ཕུལ་གང་བསྲེས་
པར་བསྡུས་ལ་ཕུལ་དོ་ཙམ་དུ་སོང་བ་དང༌། ཕྱེ་ཅུང་ཟད་བཏབ་ལ་སྐ་སླ་ཞོ་ཙམ་བྱས་ལ་དྲོད་མ་
ཡལ་བ་ལ་བཏང་། གོས་དྲོད་ཅན་བརྟེན། ལུས་ལ་ཟ་འཕྲུག་བྱུང་ན་ཉི་མ་ལ་འདུག་ཅིང་ཆང་
གི་སྦྱང་སླད་དང་ཚ་མར་དང་ལྕི་བ་སེར་ཀ་མའི་ཐལ་བ་བྱུགས། མེ་ལ་སྲོ་ཞིང་དྲག་ཏུ་ཕུར་རྗེས་
ལ་ཙམ་པས་ཕྱིའོ། ། ལུས་ཀྱི་ཚིགས་ཐམས་ཅད་ན་ཞིང་མི་བཟོད་པའམ་སྐྲངས་ན་ཉི་མ་ལ་སྡོད།།
སྣུམ་བྱུགས་ཆང་གི་ཉིང་ཁུ་དང་ཏིལ་མར་བསྲེས་པ་ཅུང་ཟད་བསྐུ། སྤང་སྤོས་དང་གོ་སྙོད་ཅུང་
ཟད་བཏབ་ལ་ཕུར། རྗེས་ལ་ཕྱེ་བཏབ་ལ་ཕྱིའོ། ། མགོ་ན་བ་སོགས་ལ་ཕན། མིག་ཚ་བ་
སོགས་ལ་ལག་པའི་མཐིལ་གཉིས་ཕུར་བས་དྲོད་སྦྱར། རླུང་གི་ནད་ལ་སྙིང་གར་ས་དཀྱིལ་གྲུ་
བཞི་བསྒོམ་པས་སེལ། མཁྲིས་པ་ལ་དཔྲལ་བར་ཟླ་དཀྱིལ། བད་ཀན་ལ་མགྲིན་པར་རླུང་
དཀྱིལ་ཟླ་གམ། ཚ་བ་ལ་ལྟེ་བར་ཆུ་དཀྱིལ་ཟླུམ་པོ། གྲང་བ་ལ་སྤྱི་བོར་མེ་དཀྱིལ་ཟུར་གསུམ།
འདུས་པ་ལ་གང་ན་སར་སྟོང་ཉིད་བསྒོམ་པས་སེལ་ལོ། །ཁྱད་པར་བློ་རྩེ་བླ་མ་དཀོན་མཆོག་ལ་
བཀལ་ན་གེགས་འབྱུང་མི་སྲིད་དོ། །བོགས་འདོན་གྱི་རིམ་པ་ནི་ཉམས་ཁྲིད་ཡང་ཏི་ནག་པོ་ལས།
བོགས་འདོན་རྫས་ཀྱི་མན་ངག་བསྟན། ། རྩ་བ་དང་ནི་ཁ་བསྒྱུར་ལས། ། དང་པོ་རྩ་བའི་རྫས་
སྦྱོར་ནི། །དམར་རྩོད་དྭངས་མའི་ཁན་དྷ་དང༌། །གསེར་མདོག་བརྡུང་བའི་ཁན་དྷ་དང་། །
ག་བུར་གུ་གུལ་སྤོས་དཀར་གསུམ། ། གང་རུང་བྱ་ནག་སྒོང་རྩི་སེར། ། མེར་བསྲེགས་མར་ཁུ་
དྭངས་མ་དང༌། ། རྩོད་ཀྱི་མིག་ཚིལ་མིག་འབྲས་དང་། ། ར་དཀར་འོ་མ་དྲོད་མོར་སྦྱར། །
ལྕགས་པར་ཁ་རུབ་ནང་དུ་བླུགས། ། ཞག་བདུན་བསྙལ་ཞིང་དེ་སྟེང་དུ། ། གསེར་གཡུ་ནས་
ཙམ་རྩི་བཞིན་བཏང་། ། འདྲེས་པར་དཀྲུགས་ཤིང་སྦོལ་བ་དེ། ། མེ་ཉིའི་མདངས་ལ་རླངས་
ཐོན་སྲོ། །ལུག་ཚང་ལ་སོགས་དྲོ་བའི་སར། །གོས་ཀྱིས་བཏུམ་ལ་བདུན་གཉིས་སུ། །བསྙལ་
བས་བལ་དྲ་སྔོ་སོབ་ཡོང་། ། མ་བྱུང་ཕབ་ནི་ཞོ་ཕྱེད་བཏབ། ། ཞག་དགུ་བསྙལ་བས་བལ་སྔོན་
ཆགས། ། རི་བོང་རིལ་མ་ཙམ་དུ་དྲིལ། ། རུལ་སུམ(སུངས)མེད་པར་གྲིབ་སྐམ་བྱ། ། དེ་
– 333 -



9༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ནི་རྩ་བའི་རྫས་སྦྱོར་རོ། ། གཉིས་པ་ཁ་དོག་བསྒྱུར་བ་ནི། ། སྐྱེར་ཤུན་ལྡོང་རོས་ཡུང་ང་
གསུམ། །ཐུན་རེ་བསྡུས(གདུས) པའི་བཙག་ཁུ་ལ། །ཁན་དྷ་སྒོང་སྐྱོགས་རེ་རེ་བྱ། །བྱ་ནག་
སྒོང་སེར་མར་ཁུ་དང༌། །རྩ་བའི་རྫས་རིལ་ཐུན་གཅིག་བཅས། ། མོ་གསར་བུད་མེད་ནུ་ཞོ་
སྦྱར། །ཉིན་རེ་མིག་ལ་ཉེར་གཅིག་རེ། ། བྱུགས་པས་ཞག་བདུན་ཙམ་པ་ནས། ། སྣང་ཡུལ་
གསེར་སྦྱངས་ཨུར་མོའི་མདོག ། མཉམ་ཉིད་ཡེ་ཤེས་སྣང་བ་རྒྱས། །སྤྱང་ཚེར་མེ་ཏོག་ལུག་
མིག་པ། ། སྤང་རྒྱན་མེ་ཏོག་ཨུཏྤལ་སྔོ། ། བསྡུས་པའི་ཁན་དྷ་སྦྲང་མ་དང༌། བྱ་རྒོད་སྡེར་མོ་
རྩ་བའི་རྫས། །ཐུན་གཅིག་གོང་ལྟར་ནུ་ཞོར་སྦྱར། །བྱུགས་པས་ཆོས་དབྱིངས་ཡེ་ཤེས་ཀྱི། །
སྣང་བ་མངོན་སུམ་འཆར་བར་འགྱུར། ། འབྲི་མོག་ཕྱི་རྩི་སིན་དྷུ་ར། ། སྨུག་པོ་སྦལ་རྒྱབ་རྒྱུ་
སྐྱེགས་ཁུ། །བུར་དམར་བསྡུས་པའི་ཁན་དྷ་ལ། །བྱ་ནག་སྒོང་སེར་མར་ཁུ་དང་། །རྩ་རྫས་
ཐུན་གཅིག་ཞོར་སྦྱར་བྱུགས། ། སོ་སོར་རྟོག་པའི་ཡེ་ཤེས་འཆར། ། བྱ་དཀར་བྲུན་དང་སོ་བྱ་
ཡི། ། སྒོང་ངའི་ནང་རྩི་དཀར་པོ་དང༌། །ཨུད་དཀར་མེ་ཏོག་སྤང་རྒྱན་དཀར། ། ཤང་ཤང་
དཀར་པོའི་མེ་ཏོག་དང༌། །སེ་པའི་མེ་ཏོག་དཀར་པོ་རྣམས། །རྩི་བཞིན་བཏགས་ཏེ་སྒོང་མར་
དང༌། །རྩ་རྫས་ཞོར་སྦྱར་གོང་ལྟར་བྱུགས། །མེ་ལོང་ཡེ་ཤེས་སྣང་བ་འཆར། །ལུག་རུ་དམར་
སེར་མེ་ཏོག་དང་། ། ཐང་ལོ་ཙན་དན་ལོ་མ་རྣམས། །ཁན་དྷར་རམ་དང་རྒྱུ་སྐགས( སྐྱེགས)
ཁུ། ། རྩ་རྫས་རིལ་བུ་སྐོང་མར་དང་། ། ཞོར་སྦྱར་གོང་བཞིན་བྱུགས་པ་ཡིས། །བྱ་བ་གྲུབ་
པའི་ཡེ་ཤེས་མཐོང་། ། དེ་རྣམས་གང་བྱེད་སྔོན་འགྲོ་རུ། ། རང་གི་དྲི་ཆུ་དྲོད་མོ་ཡིས། །
གདོང་དང་མིག་རྣམས་དག་པར་བཀྲུ། ། སྤོས་བདུག་མིག་ལ་ར་མར་བྱུགས། །ལག་པའི་བྲང་
གིས་ཅུང་ཟད་མཉེད། །དར་ཅིག་ལོན་ནས་རྫས་བྱུགས་ཏེ། །རང་ལུས་ཞི་ཁྲོའི་ད་ལར་བྷེམ། །
རྩ་གསུམ་སྤྱི་དྲིལ་ག ཤམ་བུ་རུ། །ཨེ་ཝཾ་ལཾ་རཾ་ཡཾ་སྭཱཧཱ། །རུ་པ་སིད་དྷི་ཧཱུྃ་ཞེས་བཟླས་ཀ་དག་ངང་
ལ་བཞག །ཅེས་གསུངས་པ་ལྟར་བྱའོ། །ཡང་དགོངས་གཏེར་ལས། དང་པོ་ཕྱི་བྱུག་གི་རྗེས་
ནི༔ ཁྱི་དང་བ་ར་དཀར་མོའི་འོ་མ་དང༔ གངས་ཐིག་སིན་དྷུ་ར་དང་ཅུང་ཞི་དང༔ ས་
ལ་མ་འགྲིམ་གངས་ཆར་བསྲེས་བྱས་ནས༔ དེ་ནི་ཕྱི་རུ་བྱུག་པའི་རྫས་མཆོག་ཡིན༔ ནང་དུ་
གཏོང་བའི་རིལ་བུའི་སྦྱོར་སྡེ་ནི༔ བྱང་གི་གངས་ཐིག་སྨན་སྣའི་ཤ་ཉིད་དང༔ ལྷོ་ནས་རྩ་སྒོ་
འབྱེད་པའི་སྨན་གྱི་སྣ༔ ནུབ་ནས་ཨུཏྤལ་དམར་པོ་ཤར་ཕྱོགས་ནས༔ མེ་ལོང་འཇའ་ཤེལ་
དག་དང་བཅས་པ་རྣམས༔ ཤིན་ཏུ་ཞིབ་བརྡུངས་བ་འཛོའི ( མཛོའི)རིལ་བུ་ནི༔ འོ་མར་
འདམ་བཏགས་གངས་དཀར་ཆུ་བཅས་ཀྱིས༔ རིལ་བུ་ཡུངས་འབྲུ་ཙམ་དྲིལ་རིལ་བཅགས་
བྱས༔ བུམ་ནང་བླུགས་ལ་རྟ་ཕག་དཀྱིལ་འཁོར་དབུས༔ ཞེས་གསུངས་པ་ལྟར་འདུ་བྱས་
ཏེ་རྟ་ཕག་གི་འཁོར་དུ་སྨན་བཙུན་འཁོར་བཅས་བསྐྱེད་ཅིང༔ ཨོཾ་ཨ་མྲྀ་ཏ་མསྒྱུ་ཙནཱ་ལི་ཨ་མྲྀ་ཏ་
– 334



འོད་གསལ་རང་སྣང་མུན་པའི་ཁྲིད་ཡིག་མངོན་སུམ་ཞིང་ཁམས་བཞུགས།
ཧཱུྃ་ཕཊ༔ ཅེས་བསྒྲུབས་ཏེ་ཕྱི་རུ་བྱུགས་ཤིང་ཁོང་དུ་བཏང་བས་བོགས་ཐོན་པར་འགྱུར་རོ། །
དེ་ལྟར་ཉམས་སུ་བླངས་པའི་ཕན་ཡོན་ནི་བརྗོད་ཀྱིས་མི་ལང་བསམ་གྱིས་མི་ཁྱབ། ཡེ་ཤེས་ཀྱི་
སྣང་བ་འདི་མཐོང་བ་ཙམ་གྱིས་བར་དོ་མེད་པར་གྲོལ་ཞིང་། རིགས་དྲུག་གི་ཡུལ་ལས་རྒྱབ་གྱེས་
ཏེ། དག་པའི་ཞིང་དུ་སྐྱེ་བ་ནི་གང་ཟག་ཐ་མ་ཡིན་ཀྱང་གདོན་མི་ཟའོ། །རྩེ་གཅིག་ཏུ་བསྒོམས་
པས་ཟླ་བ་དྲུག་གིས་དོན་རྟོགས་ཤིང་ལོ་གསུམ་ནས་འབྱུང་བཞིའི་ཟག་པ་ཟད་ནས་འཇའ་ལུས་
འོད་སྐུར་ཚེ་འདི་ཉིད་ལ་གྲོལ་བར་འགྱུར་རོ། །ཞག་བདུན་ཙམ་ལ་ཉམས་སུ་བླངས་ཀྱང་བར་དོ་
ཆོད་པར་འགྱུར་རོ། ། དེ་ལྟ་བུའི་མན་ངག་གི་རིམ་པ་འདི་རྣམས་ཤོག་དྲིལ་གསུམ་སོགས་བཀབ་
དཀྲུས (གབ་དཀྲུགས) མང་དུ་བྱས་པ་རྣམས་བླ་མའི་མན་ངག་དང་རང་གི་ཉམས་མྱོང་སོགས་
ཀྱིས་གསལ་བར་སྐལ་ལྡན་གྱི་སློབ་མའི་དོན་དུ་ཕྱོགས་གཅིག་ཏུ་བཀོད་པ་འདི་ལ་ཡང་ཏི་ནག་པོ་
གསེར་གྱི་འབྲུ་གཅིག ཉམས་ཁྲིད་ཡང་ཏི་ནག་པོ། མུན་ཁྲིད་ཡེ་ཤེས་རང་སྣང་། ཡང་ཟབ་
ཟབ་པའི་མཐར་ཐུག ཉིན་མཚན་དབྱེར་མེད་འོད་གསལ་སྒོམ་པའི་ལག་ལེན་སོགས་ཀྱི་གནད་
རྣམས་ཚང་ཞིང་། རྒྱུད་འབུམ་ཕྲག་དྲུག་ཅུ་རྩ་བཞིའི་ཡང་སྙིང་གསེར་ཞུན་མ་ལྟ་བུ་སྲོག་ཏིག་
དྭངས་མ་ཡིན་པས་ཤིན་ཏུ་གསང་ལ་སྤྱོད་ཅིག འདི་ནི་བཀའ་རྒྱ་ཤིན་ཏུ་དམ་པ་གལ་ཆེའོ། །
དགོངས་གཏེར་ལས་ཉམས་ལེན་དྲོད་རྟགས་བཅུད་ལྡན་བླ་མ་ཡིས༔ སྣོད་ལྡན་བུ་ལ་རིམ་པར་
བཀའ་འབོགས་ཚེ༔ གཏོར་ཚོགས་མཆོད་པ་གསེར་གྱི་མཎྜལ་བཅས༔ རྟེན་འབྲེལ་བཟང༌
པོས་བཀའ་ གསང་ དམ་ རྒྱ་ བཀྲོལ༔ སྲུང་ མས་ གྲོགས་བྱེད་ རྒྱལ་བའི་བྱིན་རླབས་འཇུག ༔
གདམས་པ་ཐེབ་ཆོག་རྟོགས་གྲོལ་དུས་མཉམ་འགྱུར༔ ཚུལ་མིན་ཉམས་ལེན་དྲོད་རྟགས་མི་
ལྡན་པའི༔ བླ་མས་དམ་མེད་སྣོད་ངན་སློབ་བུ་ལ༔ དུས་མིན་ཚིག་ཙམ་རླུང་ཕྱོགས་ཟགས་
པ་ན༔ བཀའ་ གཏེར་སྲུང་མས་དཔོན་སློབ་སྙིང་ཁྲག་རོལ༔ གཏོད་ དོ་ གཏེར་ རོ་ཟབ་
གསང་བཀའ་འདི་བསྲུང༔ ས་མ་ཡ༔ ཞེས་བཀའ་རྒྱ་ཤིན་ཏུ་དམ་པས་སྣོད་མིན་གྱིས་
འཆང་ན་དེའི་སྲོག་རྩ་མ་མོ་སྔགས་ཀྱི་སྲུང་མ་ཙིཏྟ་དུག་ཐུར་མས་ཆོད་ཅིག༔ ས་མ་ཡ༔
སྨྲས་པ། ཐེག་དགུའི་རྩེ་རྒྱལ་ཨ་ཏི་ཡོ་ག་ཡི། ། ཡང་སྙིང་ཡང་ཏིའི་མན་ངག་འདི་ཉིད་
ལ། །བརྟེན་ནས་ཞག་བདུན་ཀུན་མཁྱེན་རྒྱལ་བའི་ས། ། སྙོགས་འདི་ཨེ་མ་རྒྱལ་དབང་པདྨའི་
དྲིན། །ཐེག་བརྒྱད་རྩི་ཤིང་འབྲེག་ལ་མ་ངལ་བར། །ཡང་ཏིའི་དགོས་འབྱུང་འདི་ཉིད་འཆང་
ན་ལེགས། །
ཞེས་པ་འདི་ནི་སྒྲུབ་བརྩོན་དམ་པ་དུ་མས་བསྐུལ་ངོར། རྣལ་འབྱོར་པ་ཆོས་དབྱིངས་སྟོབས་ལྡན་རྡོ་རྗེ་
མ་ཕམ་ཕྱོགས་ལས་རྣམ་པར་རྒྱལ་བས་རང་ལོ་ཉེར་དྲུག་གི་སྟེང་ཨ་ཆུང་གནམ་རྫོང་ནས་དབང་ཆེན་སྤྲེལ་གྱི་ལོར་
སྦྱར་བའོ། །
- 335



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
ཆོས་ཉིད་བར་དོའི་ཁྲིད་ཡིག་རང་སྣང་དག་པ་བཞུགས་སོ། །
2
༄༅། །བླ་མ་དང་གུ་རུ་ཀརྨ་ཐོད་ཕྲེང་རྩལ་དབྱེར་མ་མཆིས་པའི་ཞབས་ལ་ཕྱག་འཚལ་
ལོ། །འདིར་འོད་གསལ་རྫོགས་པ་ཆེན་པོའི་ཐུན་མོང་མ་ཡིན་པ་རྗེས་ཀྱི་རིམ་པ་བར་དོའི་སྐོར་
ལས། ཆོས་ཉིད་ཀྱི་བར་དོ་རང་སྣང་ལ་ཡིད་ཆེས་པ། སྔར་འདྲིས་ཀྱི་མི་དང་འཕྲད་པའམ།
མ་པང་དུ་བུ་འཇུག་པ་ལྟ་བུའི་གདམས་ངག་ལ་གཉིས་ཏེ། དཔེ་དོན་གྱི་ངོ་བོར་མདོར་བསྟན་པ་
དང་། གདམས་ངག་གི་རང་བཞིན་རྒྱས་པར་བཤད་པའོ། །
དང་པོ་ནི་དཔེར་ན་སྔར་འདྲེས་ཀྱི་མི་དེ་ཕྱིས་གང་དུ་འཕྲད་ཀྱང་ཡིན་མིན་གྱི་ཐེ་ཚོམ་མེད་
པར་ཅར་ཕོག་ཏུ་ངོ་ཤེས་པ་ལྟར་ད་ལྟ་འོད་གསལ་ལ་འདྲིས་ཤིང་རིག་པའི་དོན་བསྟན་པ་དེ་ཕྱིས་
ཆོས་ཉིད་བར་དོ་རང་སྣང་ཅར་ཕོག་ཏུ་ངོ་ཤེས་ནས་གྲོལ་བའོ། ། ཡང་མ་བུ་གཉིས་པོ་འབྲེལ་
འདྲིས་གོམས་ཆེ་བས་ཉིན་གཅིག་ལ་འཕྲད་ནས་སང་ཉིན་འཕྲད་དུས་གཅིག་ལ་གཅིག་ཐེ་ཚོམ་
མེད་པར་བུ་དེ་མའི་པང་དུ་སྐད་ཅིག་ལ་འཇུག་པ་ལྟར་གཞི་རིག་པའི་འོད་གསལ་ཆེན་པོ་མ་ལྟ་
བུའི་གདེང༌། སྣང་བ་བཞིའི་འོད་གསལ་བུ་འདྲ་བ་དང་གཉིས་ཡེ་འབྲེལ་དུ་ཡོད་པ་རྣལ་འབྱོར་
པས་ཀྱང་འདྲིས་པར་བྱས་པ་སྟེ། ཉིན་གཅིག་མ་འཕྲད་པ་ལྟར་ཕྲ་རགས་འབྱུང་བའི་ཐིམ་ཚུལ་
གྱི་བར་དེར་མི་སྣང་པ་ལས་སང་ཉིན་འཕྲད་པ་ལྟར་ཆོས་ཉིད་མའི་སྣང་བ་ཤར་དུས་རང་རིག་
རང་ངོ་ཤེས་པའི་རྟོགས་པ་གློ་བུར་དུ་ཤར་བ་དེས་མཚམས་སྦྱར་བས་རང་སྣང་བུའི་སྣང་བ་དེ་མ་
ཀ་དག་གི་གྲོལ་ས་དེར་རང་ཐིམ་ལ་འཇུག་པ་ཤེས་པའི་གནད་དོ། ། དེ་དང་ད་ལྟའི་རིག་པ་ཀ་
དག་གཞིའི་འོད་གསལ་མ་ལྟ་བུ་དེ་ཁྲེགས་ཆོད་ཀྱི་རྟོགས་པ། གཞི་ལས་གཞི་སྣང་དུ་ཤར་བའི་
སྣང་བ་བཞིའི(གཞིའི) ཡེ་ཤེས་བུ་ལྟ་བུ་ཐོད་རྒལ་གྱིས་རྟོགས་པ་སྟེ། བར་དོར་གྲོལ་ས་ཀ་དག་
གི་རང་ས་དེ་མ་པང་དང་འདྲ་ལ། རང་སྣང་འོད་ལྔར་ཤར་བ་དང་རང་བཞིན་གྱི་སྣང་བ་དེ་བུ་
དང་འདྲ་བ་སྟེ། གཞི་ཐིམ་མ་ལ་འདྲེས་དུས་བུ་པང་དུ་འཇུག་པ་དང་འདྲ་བ་སྟེ། སྐད་ཅིག་
དེར་ངོས་ཟིན་དུས་མ་བུ་དགའ་བདེར་ཤར་བ་ལྟར་རྟོགས་པས་བྱེ་བྲག་ཕྱེ་ནས་ རང་བཞིན་གྱི་
བསམ་གཏན་ཤར་ཏེ་གྲོལ་བའི་སངས་རྒྱས་ཀྱི་བདེ་བ་རྙེད་པའོ། ། གནད་འདི་ཤིན་ཏུ་རྟོགས་
པར་ཡང་དཀའ་ལ་ཁག་ཆེ་ཤོས་སུ་ཡོད་པས་རྟོགས་པར་བྱའོ། །་
- 336 -



ཆོས་ཉིད་བར་དོའི་ཁྲིད་ཡིག་རང་སྣང་དག་པ་བཞུགས།
གཉིས་པ་ གདམས་ངག་གི་རིམ་པ་ལ་གཉིས་ཏེ། ཐིམ་ཚུལ་ གྱི་རིམ་པ་མདོར་བསྟན།
འཆར་ཚུལ་གྱི་རིམ་པ་རྒྱས་པར་བཤད་པའོ། ། དང་པོ་ནི། རང་ཤར་ལས། བདེན་པ་
མཐོང་བའི་སེམས་ཅན་རྣམས་ལ་འདི་ལྟར་ཤེས་པར་བྱའོ། ། རིགས་ཀྱི་བུ་དེ་མྱ་ངན་ལས་འདས་
པའི་ཚེ་ལུས་ཀྱི་ཟུངས་ཤོར་ནས་ཡེ་ཤེས་ཀྱི་སྣང་བ་གཞི་ནས་འཕགས་ཏེ་ཡེ་ཤེས་མཁའ་ལ་བསྐྱོད་
པའི་ཚེ་རིག་པ་མིག་ནས་ལམ་བྱུང་ནས་ནམ་མཁའ་ལ་བསྐྱོད་དོ། ། དེ་ཡང་འདི་ལྟར་ཤེས་པར་
བྱའོ། ། ཙིཏྟའི་དཀྱིལ་ནས་རིག་པ་ཐིག་ལེ་ལ་ཐིམ་མོ། ། ཐིག་ལེ་སྒྲོན་མ་ལ་ཐིམ་མོ། ། སྒྲོན་
མ་འོད་ལ་ཐིམ་མོ། ། འོད་སྐུ་ལ་ཐིམ་མོ། ། སྐུ་ཚོམ་བུ་ལ་ཐིམ་མོ། ། ཚོམ་བུ་ཡེ་ཤེས་བཞི་ལ་
ཐིམ་མོ། །ཡེ་ཤེས་ལྷུན་གྲུབ་བཞི་ལ་ཐིམ་མོ། ། ལྷུན་གྲུབ་ཀ་དག་ཆེན་པོ་ལ་ཐིམ་ནས་རིག་པའི་
རང་ས་ཟིན་པའོ། །གང་ཟག་བདེན་པ་མཐོང་བ་རྣམས་གྲོལ་ལུགས་དང་ཐིམ་ལུགས་དེ་ལྟར་
སྣང་ངོ་ཞེས་སོ། ། འཆར་ཚུལ་གྱི་རིམ་པ་རྒྱས་པར་བཤད་པ་ལ་བཞི་སྟེ། ནམ་མཁའ་འོད་
གསལ་ལ་ཐིམ་པ། འོད་གསལ་ཟུང་འཇུག་ལ་ཐིམ་པ། ཟུང་འཇུག་ཡེ་ཤེས་ལ་ཐིམ་པ། ཡེ་
ཤེས་ལྷུན་གྲུབ་ལ་ཐིམ་པའི་ཚུལ་ལ། དང་པོ་ནི་ནང་དབུགས་ཆད་ནས་རྣམ་ཤེས་ནམ་མཁའ་ལ་
ཐིམ་པས་ལུས་སེམས་ཀྱི་འབྲེལ་ཆད། རིག་པ་སྙིང་ག་ནས་ལམ་དར་དཀར་ལ་ཞུགས་ཏེ་སྒོ་
རྒྱངས་ཞགས་ནས་འཐོན་དུས་རིག་པ་མེ་སྟག་ཡར་བའི་རྣམ་པ་ལྟར་ཆོས་ཉིད་ཀྱི་བར་དོ་དང་པོ་
རང་ ཤར་བ་ནི་ནམ་མཁའ་འོད་གསལ་ལ་ཐིམ་པ་ཞེས་བྱ་སྟེ། ཕྱི་ས་རྡོ་རི་བྲག་གི་སྣང་བ་ནི་
འགགས། ནང་ཆོས་ཉིད་འོད་གསལ་གྱི་སྣང་བ་ནི་ཤར། སྣང་བ་ཐམས་ཅད་ཡེ་ཤེས་ལྔའི་
འོད་དུ་འབར་ཏེ། འདིའི་དུས་ན་སྣང་བ་མཆེད་པ་རང་གི་གདངས་སུ་ཤེས་པར་བྱ་སྟེ། ཐལ་
འགྱུར་ལས། འཆི་ཀ་ལས་ནི་ཐལ་བའི་ཚེ། ། རྣམ་ཤེས་ནམ་མཁའ་དག་ལ་ཐིམ། ། ནམ་
མཁའ་འོད་གསལ་ལ་ཐིམ་དུས། །ཕྲ་རགས་སྣང་བ་ཀུན་འགགས་ཏེ། ། དབང་པོ་ཀུན་ལྡན་
འོད་ཀྱི་ལུས། །ལུས་ལས་གྲིབ་མ་བཞིན་དུ་འགྱུར། །འདི་ཚེ་འོད་སྣང་དུམ་བུའི་ཚེ། །མཁས་
པས་སྣང་བ་མཆེད་པ་གཟུང་། ། ཞེས་པ་དང་། ཉི་ཟླ་ཁ་སྦྱོར་ལས། ཕུང་པོ་མེད་ཅིང་ཟག་
བཅས་བྲལ། །སྣང་བ་ཐམས་ཅད་བདེ་བའི་ཞིང་། །རང་སྣང་དག་པའི་སྐུར་སྣང་སྟེ། །ཆོས་
ཉིད་ཞིང་ཁམས་སྣང་བ་ལ། །ཐུགས་རྗེ་འོད་ཟེར་སྐུར་ཤར་ཏེ། །འདི་ལ་ཐེ་ཚོམ་སུ་ཟ་བ། །
རྒྱལ་བ་རྣམས་ཀྱི་སྐུ་ལ་སྒྲིབ། །ཅེས་སོ། །འདི་དག་འཆར་ཚུལ་རྒྱས་པར་རྒྱུད་ཀྱི་གནས་ཇི་འདྲ་
བ་བཞིན་རྟོགས་པར་བྱ་སྟེ། ཡང་དེ་ཉིད་ལས། སྐྱེས་བུ་རྣམས་ཀྱི་རྣམ་པར་ཤེས་པ་འོད་
གསལ་ལ་ཐིམ་ པ་ཞེས་བྱ་སྟེ་དབུགས་ ཕྱི་ནང་གི་འགྲུལ་ཐག་ཆད་མ་ ཐག་ ཏུ་ རང་གི་ དབང་པོ་
རྣམས་ནི་ཆ་ལས་དངོས་པོར་སྣང་བ་ནི་མེད་དོ། །ཡོད་སྙམ་པའི་ཤེས་པ་ནི་འབྱུང་ངོ་། ། རྡོས་
བཅས་ཀྱི་ལུས་འདི་མི་སྣང་སྟེ། འོད་ཀྱི་ལུས་སུ་གསལ་བའོ། །དེའི་ཚེ་དབང་པོའི་སྤྱོད་ཡུལ་དུ་
– 337 -
-



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
7 2 i9 iC &
གྱུར་ཚད་ཙམ་འོད་ཟེར་ལྔའི་དཀྱིལ་འཁོར་དུ་སྣང་ངོ༌། ། དེ་ཡང་སྣང་བ་དེ་དག་ནི་ཕྱི་ནས་
བལྟས་ན་ནང་གསལ། ནང་ནས་བལྟས་ན་ཕྱི་གསལ། ཕྱི་ནང་མེད་པར་ཀུན་ཏུ་ཟང་ཐལ་བ།
ལྟེམ་བཞིན་པ། མེར་བཞིན་པ། མནན་ན་ནེམ་པ་སྙམ་པ། བཏེགས་ན་འཕར་བ་སྙམ་པ།
ཤིན་ཏུ་ཡིད་འཕྲོག་པ། ཁ་དོག་ཤིན་ཏུ་གསལ་བ་ལ། སོ་སོར་མ་འདྲེས་པ། རང་གསལ་བ།
ཆ་མཉམ་པ་ལ། གསལ་བའི་ཆ་མ་འགག་པ། ཡང་དག་པར་བལྟས་ན་ཤིན་ཏུ་ཕྲ་བ་དང་འགྱུ་
བ་དང༌། འགུལ་ བ་ལྟ་བུ་དང༌། འཕྲིག་པ་ལྟ་བུ་དང་། རབ་ཏུ་འཚེར་ བ་ལྷུན་བརྗིད་
པའོ། །ཤིན་ཏུ་རྒྱ་ཆེ་བ་ལ་དཔག་པའམ་དམིགས་སུ་མུ་ཆུད (མ་ཚུད) པ། དཔངས་མཐོ་ལ་རྩེ་
མོ་ཡངས་པ་ཞེས་བྱ་སྟེ། དཀྱིལ་འཁོར་ཐམས་ཅད་ཀྱི་འབྱུང་གནས་སུ་བཞུགས་པའོ། ། དེ་
ཡང་ཁ་དོག་ནི་ལྔ་སྟེ་དཀར་པོ་རང་ས་ན་གསལ་བ་ལ་ཟེར་འཕྲོ་བ། དེ་བཞིན་དུ་སེར་པོ་རང་ས་
ན་གསལ་བ་ལ་ཟེར་འཕྲོ་བ། དམར་པོ་རང་ས་ན་གསལ་བ་ལ་ཟེར་འཕྲོ་བ། ལྗང་གུ་ཉིད་རང་
ས་ན་གསལ་བ་ལ་ཟེར་འཕྲོ་བ། དེ་བཞིན་དུ་མཐིང་ག་ཉིད་རང་ས་ན་གསལ་བ་ལ་ཟེར་འཕྲོ་བ་
སྟེ། དེ་དག་ཀྱང་འབྱར་བ་ལ་མ་རེག་པར་སོ་སོ་ན་ཁ་དོག་རང་གསལ་བ། ཤིན་ཏུ་ལྷུན་སྡུག
(སྟུག) པར་གནས་སོ། །ཞེས་སོ། །འདི་དག་གི་དུས་སུ་རང་ལུས་འོད་དུ་སྣང་བ་ཤེལ་གྱི་ཁང་
བུ་ལས་འོད་ལྔའི་སྣང་བ་ཕྱིར་ཤར་བ་དེ་རང་སྣང་དུ་ཤར་དུས་བསམ་གཏན་གྱི་ཞག་ལྔ་རང་ས་ན་
གནས་པ་ལ་ཀ་དག་ཏུ་གྲོལ་བ་སྟེ། སེངྒེ་རྩལ་རྫོགས་ལས། སངས་རྒྱས་རྣམས་ཀྱི་དགོངས་
པའི་ཐུགས་རྗེ་ནི། །འགྲོ་བ་ཀུན་ལ་རང་བཞིན་ཡེ་ནས་ཁྱབ། །གསང་བའི་རིག་པ་ཡུལ་ལ་སྣང་
གྱུར་ན། ། སྣང་བའི་འོད་ལྔ་མ་བུ་འཕྲད་པའི་ཚུལ། ། བུ་(ལ) སྣང་བ་མ་ལ་ཐིམ་པའི་ཚེ། །
བྱ་བྱེད་བློ་ཡི་སྣང་བ་ཀུན་སངས་ཏེ། །འཁྲུལ་རྟོག་ལུང་གི་ཐེ་ཚོམ་ཆོད་གྱུར་ནས། ། ཡེ་ཤེས་ཉི་
ཟེར་ཀུན་ཏུ་སྣང་འགྱུར་ཞིང་། །མཚན་མོའི་དངོས་པོ་རབ་ཏུ་དེངས་པར་འགྱུར། །རྣམ་རྟོག་
བློ་ཡི་ཐེ་ཚོམ་བྲལ་བའི་ཕྱིར། ། རིག་པའི་ཤེས་རབ་སྟོབས་སུ་གྱུར་ནས་ནི། ། བསམ་བྲལ་ངང་
ལ་དེ་བཞིན་རྣམ་པར་འབྱུང༌། ། སྣང་བ་མེད་པའི་ཡེ་ཤེས་ཅི་ཡང་མཐོང་། ། གསང་སྔགས་
འབྲས་བུ་བཅུད་དང་ལྡན་གྱུར་ནས། ། རིག་པའི་ཡེ་ཤེས་ཐུག་པ་མེད་པར་སྣང་། ། དེ་ཚེ་རང་
གི་དྲན་པ་སད་ནས་ནི། །ཡུལ་རྐྱེན་འབྱུང་བའི་ངོ་བོ་རྣམ་པར་དག ། ཡངས་པའི་གྲོང་ཁྱེར་
ཤེལ་གྱི་ཁང་བུར་གནས། ། ཐ་སྙད་བྲལ་བའི་ཡེ་ཤེས་དོན་ལ་སྦྱོར། ། གསང་སྔགས་ཚད་མའི་
སྣང་བ་མཐོང་བར་འགྱུར། ། ཤེས་རབ་ཡུལ་གྱི་སྣང་བ་རྣམ་པར་དག ། ཡིན་དང་མིན་པའི་
ཤེས་པ་མ་ཞུགས་ན། ། ཞག་ལྔ་དག་ན་ཏིང་འཛིན་ཐོབ་པར་གསུངས། ། ཞེས་སོ། ། གཉིས་
པ་འོད་གསལ་ཟུང་འཇུག་ལ་ཐིམ་པ་ནི་ཡེ་ཤེས་ཀྱི་རླུང་གཡོས་པ་ལས་སྣང་བ་དེ་དག་འོད་ལྔའི་
འཇའ་ཚོན་རིས་ལས་ཡེ་ཤེས་འཇུག་པའི་རླུང་གི་ཕྱོགས་མཚམས་སྟེང་འོག་ཐམས་ཅད་ལྷུན་སྡུག
338 —



ཆོས་ཉིད་བར་དོའི་ཁྲིད་ཡིག་རང་སྣང་དག་པ་བཞུགས།
( སྡུག)པའི་ནང་དུ་རིགས་ལྔ་ཚོམ་བུའི་དཀྱིལ་འཁོར་བརྒྱ་སྟོང་འབུམ་ཕྲག་གྲངས་ལས་འདས་
པར་སྣང་སྟེ། སྙིང་གའི་ཞི་བའི་ཚོམ་བུ་ལྔ་ཚན་ལྔ་རིམ་གྱིས་འཆར་བས། ཞག་དང་པོ་ལ་
འབྱུང་བ་རྣམ་པར་དག་པའི་མདངས་མཐིང་གའི་དབུས་སུ་རྣམ་པར་སྣང་མཛད་ཀྱིས་གཙོ་བྱས་
པའི་རིགས་ལྔའི་ཚོམ་བུ་འབུམ་ཕྲག་གྲངས་མེད་པ་འཆར་ཏེ། རང་སྣང་དུ་ཤེས་པས་རྣམ་སྣང་
གི་ངོ་བོར་གྲོལ་བའོ། ། དེ་བཞིན་དུ་ལྷག་མ་བཞི་ལ་རིམ་བཞིན་རིགས་བཞིའི་ཚོམ་བུ་ཕྱོགས་ཀྱི་
སེམས་དཔའ་སེམས་མ་དང་སྒོ་བར་བཅས་པ་སྟེ། ཚོམ་བུའི་དཀྱིལ་འཁོར་ལྔ་ཚན་འབུམ་ཕྲག་
བརྗོད་དུ་མེད་པ་སྟེང་འོག་ཕྱོགས་མཚམས་ཐམས་ཅད་དུ་རིགས་ལྔ་ལྔ་ལྡན་དང་། ཡུམ་དང་
བཅས་པ་བཅུ་ལྡན་དང༌། དེ་ཉིད་ཀྱང་འབྱུང་བ་ཡེ་ཤེས་ཀྱི་དབྱེ་བ་རེ་རེས་ཞིང་བཅུ་བཅུ་རེ་
བརྒྱ་ལྡན་དང༌། དེ་ཉིད་ཕྱོགས་བཅུར་བརྒྱ་ཕྲག་བཅུར་སྣང་བས་སྟོང་ལྡན་དང་། དེ་ཉིད་ཀྱི་
མདངས་ལས། ཡང་ཕྱོགས་བཅུར་དེ་སྙེད་སྣང་བས་འབུམ་ལྡན་དང༌། དེ་ཉིད་སྣང་བ་ལས་
མཆེད་པའི་སངས་རྒྱས་ཀྱི་སྐུ་གསུམ་བསམ་གྱིས་མི་ཁྱབ་པ་ནམ་མཁའི་ཁམས་ཀུན་ཏུ་གསལ་བ། །
འོད་དང་འོད་ཟེར་འཚེར་བ་ལྷུན་གྲུབ་ལྟ་ན་སྡུག་པ་དང་དཔངས་མཐོ་ཞིང་བཀོད་པ་ལེགས་པས་
བརྒྱན་པ་འཆར་ཏེ། ཉི་ཟླ་ཁ་སྦྱོར་ལས། ཡང་སྐྱེས་བུའི་འོད་གསལ་དེ་ཟུང་འཇུག་ལ་ཐིམ་པ་
ཞེས་བྱ་སྟེ། སྣང་བ་དེ་དག་སྐུའི་རྣམ་པར་ཤར་ཏེ། སྐུ་དེ་དག་ཀྱང་མི་ཆེ་བ། མི་ཆུང་བ།
ཆ་མཉམ་པ། རྒྱན་དང་ཁ་དོག་དང་བཞུགས་ཚུལ་དང་གདན་ཁྲི་དང༌། རང་རང་གི་ཕྱག་རྒྱ་
དང་བཅས་ཏེ། ཞེས་སོ། ། དེ་བཞིན་དུ་མགྲིན་པའི་རིག་འཛིན་གྱི་ལྷ་ཚོགས་དང་སྤྱི་བོའི་ཁྲག་
འཐུང་གི་ལྷ་ཚོགས་རྣམས་དེང་དུས་ཡུངས་འབྲུ་ཙམ་ལས་མེད་ཀྱང་བར་དོར་འཇིག་རྟེན་གྱི་
ཁམས་ཁྱབ་པ་ཙམ་དུ་ཆེ་བ་ནས། ཡུངས་འབྲུ་ཙམ་དུ་ཆུང་བའི་བར་ཆ་མཉམ་ཞིང་དེ་དག་ཀྱང་
མགོ་བརྙན་མ་ངེས་པ་ལ་མཚོན་ཆ་སྣ་ཚོགས་པའི་འཕྲུལ་འཁོར་གྱིས་རང་ཉིད་ལ་བརྡེག་པའི་སྣང་
བས་ སྐྲག་པ་དང༌། འབྲུག་ སྟོང་ལྡིར་བ་ཙམ་དུ་ཆེ་བའི་སྒྲ་མི་བཟོད་པས་དངངས་པ་དང༌།
མཚོན་ཆའི་རྣམ་པར་ཟུག་པའི་ཟེར་གྱིས་འཇིགས་པ་སྟེ། ཀློང་གསལ་ལས། དེ་ཚེ་སྒྲ་འོད་
ཟེར་དུ་འཁྲིགས། ། སྐུ་ཡི་སྣང་བས་སྐྲག་པར་བྱེད། །ཅེས་སོ། །དེ་ལ་སེངྒེའི་གསོབ་མཐོང་
བས་མཚང་ཕུགས་ནས་རིག་པ་བཞིན་སྣང་བ་ལ་བག་མི་ཚ་བའི་གདེང་དགོས་ཏེ། ཐུན་མོང་
བའི་གང་ཟག་བཟང་པོ་དག་ཀྱང་འདི་ནས་ལྡོག་པའི་ཚུལ། མན་ངག་སྙིང་དགོངས་ལས། ཀྱི།།
གསང་བའི་བདག་པོ་ད་ལྟ་ངོ་མ་འཕྲོད་ན་བསྒོམ་བསྒྲུབ་ཇི་ཙམ་བྱས་ཀྱང་སངས་མི་རྒྱའོ། །
གདམས་ངག་དང་མ་འཕྲད་པས་འོད་ཀྱིས་འཇིགས་སོ། ། སྒྲས་དངངས་སོ། ། ཟེར་གྱིས་སྐྲག་
གོ ། གདམས་པའི་གནད་ངོ་མ་འཕྲོད་ན་སྒྲ་འོད་ཟེར་གསུམ་ངོ་མ་ཤེས་པས་འཁོར་བར་འཁྱམ་
མོ། །ཞེས་སོ། །རྒྱུ་མཚན་དེས་རྣམ་འབྱོར་ཆེན་པོའི་རྒྱུད་དག་ལས། བར་དོ་སྒྱུ་ལུས་ལོངས་
— 339 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྐུར་ལྡང་བའི་དོད་ཐུབ་བསྟན་མོད་དེ། དེ་དག་མན་ངག་གི་རྒྱུད་མ་ཡིན་པས་རང་བཞིན་ལྷུན་
གྲུབ་ཀྱི་སྣང་ཆ་སྒྲ་ཇི་བཞིན་པ་འདི་གབ་སྟེ། རང་སྣང་ལོངས་སྐུར་ཤར་བའི་དབྱིངས་སུ་འཚང་
རྒྱ་མི་ཤེས་པར་སྣང་བ་རང་མཚན་པར་འཛིན་པ་ལས་ཆེས་འཕགས་པའོ། །དེ་སྐད་དུ་ཀློང་དྲུག་
པར། ཆོས་ཉིད་དག་པའི་བར་དོ་དང་། །ཡི་དམ་ལྷ་ཡི་སྒྱུ་ལུས་གཉིས། །འདྲའོ་འདྲའོ་ནོར་
ར་རེ། ། ཞེས་སོ། ། དེ་ལྟར་ཞི་བ་དང་། རིག་འཛིན་ཁྲོ་བོའི་ལྷ་ཚོགས་རྣམས་རིམ་པ་ལྟར་
ཞག་རེ་རེ་ལ་འཆར་ཞེས་པ་ནི་བསམ་གཏན་གྱི་ཞག་ཡིན་པས། བསམ་གཏན་གྱི་ཞག་ནི་ད་ལྟ་
ཏིང་ངེ་འཛིན་ལ་ཇི་ཙམ་གནས་པའི་ཡུན་རིང་ཐུང་ཡིན་ནོ། ། དུས་དེར་གནད་གསུམ་གྱིས་གྲོལ་
བ་ནི་སྔ་མ་ལས་དེའི་ཚེ་རང་གི་སྙིང་ག་ནས་འོད་ཤིན་ཏུ་ཕྲ་བ་ཞིག་འཆར་ཏེ། དེ་སྐུ་ཐམས་ཅད་
ཀྱི་ཐུགས་ཀར་འབྲེལ་བར་འཆར་རོ། །དེ་ལ་རང་གི་ཤེས་པ་ཟིན་ན་མི་རྟོགས་པའི་བསམ་གཏན་
ལ་རང་བཞིན་དུ་གནས་སོ། ། དེ་ནི་རིག་པ་འོད་ལ་འཇུག་པ་ཞེས་བྱའོ། ། སྣང་བ་དེ་ཀུན་རབ་
ཏུ་འཁྲིགས་པ་མངོན་པར་འགྱུར་ཏེ། སྙིང་གའི་ཟེར་ཐག་དེ་ལས་ཀྱང་ཐིག་ལེ་ཕྲ་མོ་གྲངས་མེད་
པར་འཆར་རོ། །དེ་ནས་རང་གི་སྙིང་ག་ནས་འོད་ཐག་ཚོན་སྐུད་སྒྲིལ་བ་ཙམ་ཞིག་འཆར་རོ། །
དེ་ནས་སྐུ་དེ་དག་ཐམས་ཅད་རང་གི་ལུས་ལ་ཐིམ་པ་སྙམ་པ་བྱེད་པའི་སྣང་བ་འཆར་ཏེ། དེ་ནི་
འོད་རིག་པ་ལ་ཚུར་འཇུག་པ་ཞེས་བྱའོ། ། དེའི་ཚེ་སྐྱེས་བུ་རྣམས་ཀྱི་རང་སྣང་ལ་ཡིད་ཆེས་པས་
མ་པང་དུ་བུ་འཇུག་པ་ལྟ་བུའི་ཐབས་མཆོག་ཏུ་དྲན་པར་བྱའོ། ། ཞེས་སོ། ། གསུམ་པ་དེ་ལ་
བསྟན་པ་མ་ཐོབ་ན་ཟུང་འཇུག་ཡེ་ཤེས་ལ་ཐིམ་པ་ཞེས་བྱ་སྟེ་ཡེ་ཤེས་བཞི་སྦྱོར་གྱི་སྣང་བ་རྡོ་རྗེ་
སེམས་དཔའི་ཁོང་གསེང་གི་ལམ་ནི་མ་བཀྲལ་ཡང་ལུང་གིས་གོ་བ། ཉི་ཟླ་ཁ་སྦྱོར་ལས། ཡང་
རང་གི་སྙིང་ག་ནས་འོད་ཀྱི་ཐག་པ་ཤིན་ཏུ་ཕྲ་བ་ཞིག་འཆར་ཏེ། དེ་ནི་སྟེང་གི་ནམ་མཁའ་ལ་
གྱེན་ལ་ཟུག་པར་སྣང་བ་འོང་ངོ༌། ། དེ་ལ་རང་གི་མིག་མ་གཡེང་བར་བལྟས་པས་སྣང་བ་དེ་
གཞན་དང་མ་འདྲེས་པར་ཤིན་ཏུ་རྒྱ་ཆེ་བར་འཆར་ཏེ། དེ་ཡང་མཐིང་གའི་སྣམ་བུའི་སྟེང་དུ་
ཐིག་ལེ་ཟེར་དང་ལྡན་པ་མེ་ལོང་ཁ་སྦུབས་པ་ཙམ་དཔེར་ན་མུ་མེན་གྱི་ཕོར་བ་ཁ་སྦུབས་པ་ལྟ་བུ་ལ་
ཡེ་ཤེས་ཀྱི་གཏིང་མདངས་དང་ལྡན་པ་ཤིན་ཏུ་གསལ་ལ་འཚེར་བ་དེ་ཡང་རང་བཞིན་གྱི་ཐིག་ལེ་
ལྔ་ལྔས་བརྒྱན་པའོ། ། ཡང་དེའི་སྟེང་དུ་དཀར་པོའི་སྣམ་བུའི་སྟེང་དུ་ཐིག་ལེ་ཤིན་ཏུ་གསལ་བ་
དཔེར་ན་ཤེལ་གྱི་ཕོར་བ་ཁ་སྦུབས་པ་ལྟ་བུའི་ཡེ་ཤེས་ཀྱི་གཏིང་མདངས་དང་བཅས་པ་སྔ་མ་ལྟར་
འཆར་རོ། །ཡང་དེའི་སྟེང་དུ་སེར་པོའི་སྣམ་བུའི་སྟེང་དུ་དཔེར་ན་གསེར་གྱི་ཕོར་བ་ཁ་སྦུབས་
པ་ལྟ་བུ་ལ་གོང་དང་འདྲ་བར་འཆར་རོ། ། ཡང་དེའི་སྟེང་དུ་དམར་པོའི་སྣམ་བུའི་སྟེང་དུ་
དཔེར་ན་པདྨ་རཱ་གའི་ཕོར་བ་ལྟར་ཁ་སྦུབས་པ་ལྟ་བུ་ལ་གོང་དང་འདྲ་བར་འཆོར་རོ། ། དེའི་
སྟེང་དུ་འོད་ཟླུམ་པོ་ཤིན་ཏུ་གསལ་བ་རྨ་བྱའི་གདུགས་ལྟ་བུ་འཆར་རོ། ། དེ་དག་ཀྱང་ཡེ་ཤེས་
– 34O —



ཆོས་ཉིད་བར་དོའི་ཁྲིད་ཡིག་རང་སྣང་དག་པ་བཞུགས།
ལྔའི་རྣམ་པ་སྟེ་བྱ་བ་གྲུབ་པའི་ཡེ་ཤེས་ཀྱི་རྩལ་མ་རྫོགས་པས་མི་སྣང་ངོ༌། ། ད་ནི་ཡེ་ཤེས་བཞི་
སྦྱོར་གྱི་སྣང་བ་ཞེས་བྱ་སྟེ། རྡོ་རྗེ་སེམས་དཔའི་ཁོང་གསེང་གི་ལམ་ཞེས་བྱའོ། ། དེའི་ཚེ་མི་
འགྱུར་བ་གསེར་གྱི་ཐུར་མ་ལྟ་བུའི་ཐབས་མཆོག་ཏུ་དྲན་པར་བྱའོ། །ཞེས་གསུངས་པ་ནི་སྣང་བ་
རང་རང་གི་ཐད་ཀར་རིག་པའི་རང་སོ་མ་ཡེངས་པར་བཞག་པས། དཔེར་ན་སྨན་པ་མཁས་
པས་སྙིང་ཆུ་འདྲེན་པའི་ཚེ་སྙིང་ཐུར་བཙུགས་པ་རང་ས་ལས་སྤུ་ཙམ་མ་གཡོས་པའི་གནད་ཀྱི་སྙིང་
ཆུ་ཕྱིར་དྲངས་ནས་གསོ་བ་བཞིན་རིག་པ་རང་ས་ལས་མ་གཡོས་པས་གྲོལ་བ་ཡིན་ནོ། ། དེའང་
འདིར་དབྱིངས་ཀྱི་ཡོན་ཏན་མཐར་ཕྱིན་པས་རྩལ་མ་རྫོགས་ཞེས་ཡེ་ཤེས་བཞི་སྦྱོར་གྱི་གོ་དོན་བླང་
དགོས་ལ། ཀུན་མཁྱེན་གྱིས། འདིར་ད་དུང་ཀ་དག་ཏུ་གྲོལ་མ་ཟིན་པ་དང་སྦྱར་ནས་བཞི་
སྦྱོར་དུ་བཞག་སྟེ་བློ་སྙིང་བ་དག་བྱ་བ་གྲུབ་པའི་སྣང་བ་མེད་པར་འདོད་པ་ནི་ཧ་ཅང་མི་རིགས་
པའོ། །ཞེས་གསུངས་པས་དངོས་ཀྱི་འབྲས་བུ་རྫོགས་པ་ནི་ཡེ་ཤེས་ལྔའི་སྣང་བ་ཡིན་པས་རྒྱུད་ཀྱི་
དགོངས་པ་ནི་ཤིན་ཏུ་ཟབ་ལ་བརླིང་བར་ཤེས་དགོས་སོ། །འདིའི་དུས་སུ་ཕུང་བོ་བདག་འཛིན་
ལས་གྲོལ་བས་ལུས་འོད་གསལ་དུ་གྲོལ་བའི་ཆོས་ཉིད་རང་ངོ་ལ་གནས། འབྱུང་བ་ཕྲ་རགས་ཀྱི་
རྡོས་པ་ལས་གྲོལ་བས་སྣང་བ་འོད་གསལ་བདེ་བ་ཆེན་པོར་གྲོལ། ཉོན་མོངས་པ་ཕྲ་རགས་ལས་
གྲོལ་བས་རིག་པ་ཉིད་མ་ལ་བྱུང་ཐིམ་དུ་གྲོལ་བའི་རང་སྣང་རང་ངོ་ཤེས་པར་བྱ་བ་སྟེ་གྲོལ་བ་ལུས་
ཀྱི་གནད་ཅེས་བྱའོ། ། བཞི་པ་དེ་ཉིད་དུ་མ་གྲོལ་ན་ཡེ་ཤེས་ལྷུན་གྲུབ་ལ་ཐིམ་པའི་སྣང་བ་བསྟན།
པ་ལ་གཉིས་ཏེ། ལྷུན་གྲུབ་ཀྱི་འཆར་ལུགས་དང་ཐིམ་ལུགས་སོ། །དང་པོ་ནི་ཡེ་ཤེས་ཀྱི་སྣང་བ་
དེ་དག་སྟེང་གི་འོད་ཟླུམ་དེ་ལ་འདུས་ན་མ་རང་དང་དབྱེར་མེད་པའི་ངང་ལས་རང་ས་སྟེང་གི་ཆ་
ཀ་དག་གི་སྣང་བ་ནམ་མཁའ་སྤྲིན་མེད་པ་ལྟ་བུའི་ངང་ལས་འོག་ཏུ་ཁྲོ་བོའི་ཞིང་དང་། ཞི་བའི་
ཞིང་དང༌། རང་བཞིན་སྤྲུལ་བའི་ཞིང་དང༌། འོག་ན་མ་དག་པ་འགྲོ་དྲུག་གི་ཞིང་སྣང་་
གཟུགས་བརྙན་ལྟ་བུ་རྣམས་དུས་གཅིག་ལ་འཆར་ཏེ། དེ་ཡང་ཐུགས་རྗེ་ལྟར་ཤར་བས་འཁོར་
འདས་རྒྱ་མ་ཆད་པ་ལ་སོགས་པའོ། ། འདིའི་དུས་སུ་དར་ཅིག་རང་རིག་ཀ་དག་གི་ས་ལ་གནས་
པ་སྟེ་རང་ངོ་ཤེས་ནས་དེའི་ངང་ལས་ཕྱིར་མི་ལྡོག་པ་དཔག་ཆེན་གྱི་མདའ་སོང་བ་ལས་མི་ལྡོག་པ་
ལྟ་བུའི་གདམས་ངག་དྲན་པར་བྱས་ཏེ། ཉི་ཟླ་ཁ་སྦྱོར་ལས། དེ་ནས་རང་གི་ཤེས་པ་སྟེང་གི་
འོད་ལ་ཐིམ་པའི་ཤར་ལུགས་བརྒྱད་ཉམས་སུ་མྱོང་བའོ། ། དེའི་ཚེ་འོག་གི་ལོངས་སྐུའི་ཁྲོ་བོའི་
སྣང་བ་རྣམས་ཀྱང་མཐོང་བར་འགྱུར་རོ། ། ཤར་ལུགས་བརྒྱད་གང་ཞེ་ན་ཐུགས་རྗེ་ལྟར་ཤར་
བས་འཁོར་འདས་རྒྱ་མ་ཆད། འོད་ལྟར་ཤར་བས་སྣང་བ་ཐམས་ཅད་ནང་ན་གསལ། སྐུ་
ལྟར་ཤར་བས་ཤེས་བྱའི་ཁ་ཕྱིར་མ་ཤོར། ཡེ་ཤེས་ལྟར་ཤར་བས་སྣང་བ་ཐམས་ཅད་ཟང་ཐལ།།
གཉིས་མེད་ལྟར་ ཤར་བས་ རང་གི་ཤེས་པ་རྩེ་གཅིག་ཏུ་གནས། མཐའ་གྲོལ་ལྟར་ ཤར་བས་
ཡ 341



86
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མཐའ་གང་ལའང་མི་གནས། མ་དག་པ་འཁོར་བའི་སྒོ་ལྟར་ཤར་བས་སྲིད་པའི་བྱུང་ཁུངས་མ་
འགགས། དག་པ་ཡེ་ཤེས་ཀྱི་སྒོ་ལྟར་ཤར་བས་ཆོས་ཉིད་དུ་འབྲེལ་བའོ། །དེའི་ཚེ་ཕྱིར་མི་ལྡོག་
པ་དཔག་ཆེན་གྱི་མདའ་ལྟ་བུའི་ཐབས་མཆོག་ཏུ་དྲན་པར་བྱའོ། ། ཞེས་སོ། ། དེ་ལྟར་ཀ་དག་
གི་རིག་པ་ལ་འཆར་བྱེད་བརྒྱད་དུ་ཡེ་ནས་ཡོད་པའི་ཕན་ཡོན་གྱི་སྐུ་དང་ཡེ་ཤེས་དང་ཐུགས་རྗེ་
དང་ཡོན་ཏན་དང་འཕྲིན་ལས་ཤར་ནས་རང་བཞིན་གྱི་དོན་འབྱུང་བ་སྟེ། འཆར་ཚུལ་གྱི་ཆ་
འོད་རྣམས་མེད་ན་རིག་པ་སྟོང་ཆད་དམ་འཁོར་འདས་འབྲེལ་ཐག་ཆད་པས་ཐུགས་རྗེ་དོན་
མཛད་པ་གཏན་ནས་མི་འབྱུང་ལ། འཁོར་འདས་རང་ངོར་སྣང་བའི་ཆ་འདི་རྣམས་ཀྱང་ད་ལྟ་
སུ་ལའང་སྣང་བར་མི་རིགས་པ་ལས་ལྷུན་གྲུབ་ཀྱི་འཆར་ཚུལ་མ་འགག་པའི་ཡོན་ཏན་ཡིན་ནོ། །
ཞེས་བཤད་པ་ནི། རིན་པོ་ཆེ་སྤུངས་པ་ལས། ལྷུན་གྲུབ་འཆར་བྱེད་མ་འགག་པའི། ། སྣ་
ཚོགས་སྣང་བའི་རང་བཞིན་ནི། ། ཡོན་ཏན་ཆེན་པོ་རྣམས་སུ་སྣང་། ། འཆར་བྱེད་སྒོ་རྣམས་
བརྒྱད་ལས་ཀྱང་། ། ཡོན་ཏན་བརྒྱད་ཀྱི་ཚུལ་དུ་ཤར། ། རིགས་དྲུག་འབྲོས་ཁུང་རང་བཅད་
ནས། ། འཁོར་བར་དཔྱང་ཐག་ཆད་པ་རྣམས། ། སྙིང་རྗེའི་ཞགས་པས་བཟུང་བའི་ཕྱིར། །
སྐྱེ་བཞིའི་གཟུགས་ཀྱི་སེམས་ཅན་ལ། ། ཐུགས་རྗེ་ཆེན་པོ་ཉིད་དུ་སྣང་། ། འཁོར་འདས་རང་
འབྲེལ་ཡོན་ཏན་དུ། ། གཉིས་ཆ་འདྲེས་པའི་ཚུལ་དུ་སྣང༌། ། འདི་མེད་འཁོར་འདས་ལྟེ་ཆད་
པས། །རྟོགས་པ་མེད་པའི་སྐྱོན་འགྱུར་བས། །ཡོན་ཏན་འབྱུང་ཚུལ་འདི་ཙམ་མོ། །སངས་
རྒྱས་ཀུན་གྱི་རང་ཡུལ་ལ། ། ལུས་དང་གྲིབ་མ་ཇི་བཞིན་དུ། ། སྣང་བའི་འོད་ལྔས་ཁྱབ་པའི་
ཕྱིར། །ནང་གི་སྣང་ཆ་རང(དྭངས)གསལ་བར། །འོད་ལྔའི་ཚུལ་གྱི་འཆར་སྒོ་ལས། །ཡོན་
ཏན་གསལ་བྱེད་ཕྱིར་མ་ཤོར། །འདི་མེད་སེམས་ཅན་རང་འོད་དང་། །རྒྱ་ཆད་གུད་དུ་བཅད་
པར་འགྱུར། ། ཟུང་འཇུག་འཆར་བྱེད་འབྲེལ་བའི་ཕྱིར། ། རང་སྣང་ཡོན་ཏན་ཆེན་པོར་
འབྱུང༌། ། ལས་ཀུན་གཅིག་ཏུ་དྲིལ་བའི་ཕྱིར། ། སྐུ་གསུམ་གཅིག་ཏུ་གནས་པས་ན། །ངོ་བོ་
སྐུ་ཡི་རང་བཞིན་དུ། ། རང་སྣང་གང་དུ་མི་འགྱེད་པའི། ། ངོ་བོ་གསལ་བྱེད་སྐུ་ལྟར་ཤར། །
འདི་མེད་ངོ་བོ་མི་རྙེད་པས། ། ལས་ཀུན་རྫོགས་པའི་སྐུ་ལྟར་སྣང་། ། དེ་ཀུན་ཐ་དད་མ་ཡིན་
པར། ། གཉིས་མེད་མཉམ་པར་གནས་པས་ན། །འབྱེད་མེད་གཉིས་སུ་མེད་པ་ཡི། ། སྣང་
བས་ཕྱི་དང་ནང་ཀུན་ཏུ། ། ཁྱབ་བྱེད་ཆེན་པོའི་ཚུལ་དུ་ཤར། ། འདི་མེད་རང་ངོ་ཐ་དད་
པས། །འཁོར་འདས་འདྲེས་པའི་མཚམས་མི་སྦྱོར། ། རང་ས་ཉིད་ནས་མི་གྲོལ་བའི། ། སྐྱུར་
ཟློག་མེད་པའི་སྐྱོན་འགྱུར་བས། །སྣང་བྱེད་ཡོན་ཏན་ཚུལ་དུ་ཤར། །ཤེས་བྱ་ཀུན་ལ་རང་ཁྱབ་
པས། ། བཞི་སྦྱོར་ཆེན་པོའི་སྣང་བར་ནི། ། འཁོར་འདས་འབྲེལ་བའི་ལམ་དུ་སྣང་། ། འདི་
མེད་གཞི་ལམ་མི་འབྱོར་བས། །ཡེ་ཤེས་བཞི་ཡིས་ལམ་ཉིད་དུ། །སེམས་ཅན་རྣམས་ཀྱི་གསང་
– 342
is
ir
ic



ཆོས་ཉིད་བར་དོའི་ཁྲིད་ཡིག་རང་སྣང་དག་པ་བཞུགས།
ལམ་དུ། ། སྣང་བ་བཞི་ཡི་ཚུལ་དུ་ཡང་། ། ཅིག་གྱུར་པ་དང་རིམ་གྱིས་སུ། ། དབང་པོའི་སྒོ་
རྣམས་ཡོད་བཞིན་སྣང་། ། མཐའ་བཞིའི་དྲི་མ་ལས་འདས་པའི། ། འཆར་བྱེད་ཡོན་ཏན་མ་
འགག་པར། ། མཐའ་གྲོལ་ཆེན་པོའི་སྣང་ཚུལ་དུ། ། ལྷུན་གྲུབ་རང་རྫོགས་ཆེན་པོ་ལས། །
ངེས་པའི་ཀ་དག་ལ་སྤྱོད་ཕྱིར། ། མཐའ་དང་བྲལ་བའི་ཡེ་ཤེས་སུ། ། འདི་ཉིད་རང་བྱུང་རང་
ཤར་བས། ། མཐའ་ལས་གྲོལ་བར་སྣང་བ་ནི། ། ངོ་བོ་ཉིད་དང་འབྲེལ་བར་སྣང་། ། འདི་
མེད་ངེས་པ་མི་མཐོང་བས། །རྒྱུ་འབྲས་ཟློག་པའི་སྐྱོན་འགྱུར་བས། །མཐའ་གྲོལ་ཉིད་དུ་ཡང་
དག་སྣང་། །ཡོན་ཏན་འཆར་ཚུལ་མ་འགག་པའི། །འཁོར་བར་བསྐྱེད་པའི་བྱུང་ཁུངས་སུ། །
མ་དག་པ་ཡི་འཆར་སྒོ་ལྟར། །བྱུང་ཚུལ་འགག་པ་མེད་པར་ཤར། ། འདི་མེད་འཁྲུལ་བ་མིང་
མེད་པའི། །དེ་ཕྱིར་མ་དག་འཁོར་བའི་སྒོ། ། སྲིད་པ་རྣམས་ཀྱི་རྒྱུ་སྲང་དུ། ། སྣང་བ་འགག་
མེད་ཚུལ་དུ་ཤར། །འདི་མེད་འཁྲུལ་བ་མིང་མེད་པས། །མ་དག་འཁོར་བའི་སྒོ་ཞེས་བསྟན། །
ཐོད་རྒལ་ཡེ་ཤེས་ཡོད་པས་ན། །དག་པ་ཉིད་ཀྱིས་དག་པ་མཚོན། །འཆར་བྱེད་སྣང་བ་སོ་སོའི་
ལམ། ། དག་པ་ཡེ་ཤེས་ཆེན་པའི་སྒོ། ། ཟང་ཐལ་རྣམ་པ་གསུམ་དུ་ཤར། ། འདི་མེད་རང་
རྩལ་མི་རྫོགས་པའི། །དག་པ་ཡེ་ཤེས་ཆེན་པོའི་སྒོ། །ངོ་བོ་ཀ་དག་རྟོགས་ཕྱིར་ཤར། །ཞེས་
སོ། ། འདི་དག་གི་གནད་ལ་བསམ་པས་འཁོར་འདས་རིག་པའི་ངོ་བོ་ལ་སྣང་ཚུལ། རིག་པ་
ལས་གྱེས་ཚུལ། རིག་པར་ཟློག་ཚུལ། རིག་པ་འཁོར་འདས་དང་མ་འབྲེལ་ལ་འབྲེལ་བར་སྣང་
བ་རྨི་ལམ་ལྟར་རྟོགས་པ་སྟེ། དག་པ་དང་མ་དག་པ་སོ་སོའི་ཆ་མ་འདྲེས་པར་སྣང་བའི་འཐད་
པ་ཆོས་སྐུ་ལས་གཟུགས་སྐུ་འཕྲིན་ལས་དང་བཅས་པ་འབྱུང་ཚུལ། སེམས་ཅན་ལ་ཐུགས་རྗེས་
འཇུག་ཚུལ། རང་ངོ་ཆོས་སྐུ་ལས་མི་གཡོ་བའི་ངང་ནས་སྐུ་དང་ཡེ་ཤེས་སུ་སྣང་ཚུལ་ལ་སོགས་
པའི་ཆིངས་རླབས་པོ་ཆེ་རྣམས་གོ་རྒྱུ་ཡོད་པའི་རྩ་བ་འདི་ན་ཡོད་པས། ཤེས་རབ་ཀྱི་མིག་ཡོད་
པས་ཞིབ་མོར་གཟིགས་པར་མཛོད་ཅིག ཁོ་བོས་ཀྱང་འདི་ལས་སྙིང་ཏིག་གི་གནད་ངེས་པ་
རྣམས་རྙེད་པ་ཡིན་ནོ། །འདིའི་སྐབས་ན་ཀློང་གསལ་ལས། དེ་ཚེ་རིགས་ཀྱི་བུ་དེ་ལ། །མངོན་
པར་ཤེས་པ་དགུ་འཆར་ཏེ། ། ཞེས་གསུངས་པ་ནི་རྣམ་པར་དཔྱད་ན་ལྷུན་གྲུབ་ཀྱི་སྣང་བ་ཆེན་
པོའི་ རྩལ་ལམ་རོལ་བ་ཆེན་པོ་ཉིད་ལས་ངོ་བོ་གཞན་དུ་མེད་པས་དོན་མཐོང་བར་ཤེས་ནས།
འདིར་སྤྱིར་བཏང་གི་མངོན་ཤེས་ལྔ་དང་རྗེས་དྲན་གྱི་རིམ་པ་འགྲེལ་ཆེན་རིན་པོ་ཆེ་གསེར་གྱི་ཕྲེང་
བའི་དགོངས་པ་ལྟར་སྐྱེ་ཚུལ་གྱི་དབང་ལས་རྗེས་དྲན་སྔོན་ལས་འབྱུང་བ་ནི། ཉི་ཟླ་ལས། ལྷ་
རྗེས་སུ་དྲན་པས་དེ་ཉིད་དུ་ཡི་དམ་ལྷའི་ཞལ་མཐོང་བ་དང་། ལམ་རྣམས་རྗེས་སུ་དྲན་པས་
བར་མ་དོའི་ཆོས་ཉིད་ལ་དབང་བསྒྱུར་བ་དང༌། སྐྱེ་གནས་རྗེས་སུ་དྲན་པས་དབང་པོ་ཐ་མ་
རྣམས་རང་བཞིན་སྤྲུལ་པ་སྐུའི་ཞིང་ཁམས་སུ་དབུགས་འབྱིན་པ་དང་། བསམ་གཏན་རྣམས་
ཡ- 343 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྗེས་སུ་དྲན་པས་ཞག་ལྔར་བསམ་གཏན་ལ་གནས་པ་དང༌། བླ་མའི་མན་ངག་རྗེས་སུ་དྲན་པས་
རང་གི་སྣང་བ་རྣམས་དང་གཉིས་སུ་མེད་པར་སྤྱོད་པ་དང༌། ལྟ་བ་རྗེས་སུ་དྲན་པས་ སྔར་
འདྲིས་པའི་མི་ཕྱིས་འཕྲད་པ་ཙམ་གྱིས་ངོ་ཤེས་པ་ལྟ་བུའོ། ། ཞེས་གསུངས་པས། བསྐྱེད་རིམ་
ལ་གོམས་པ་རྣམས་ཡི་དམ་རྗེས་སུ་དྲན་པས་ཞལ་མཐོང་བ་དང་། བླ་མ་མཆོག་ལ་གདུང་བ་
དང་ལྡན་པ་མོས་གུས་དྲན་པའི་མོད་ལ་མདུན་དུ་བྱོན་ནས་མན་ངག་སྟོན་པ་དང་། གདམས་པ་
རྣམས་དྲན་པ་ལས་དེ་དང་དེའི་བྱེད་ལས་ཀྱི་བར་མ་དོའི་གྲོང་ཁྱེར་ལས་དབུགས་འབྱིན་པའི་ཕྱིར་
ད་ལྟ་ཉིད་ནས་གོམས་པ་གཅེས་སོ། ། སྐྱེ་བོ་ཕལ་བ་རྣམས་ལ་རྫོགས་པ་ཆེན་པོའི་ཁྲིད་བཏབ་
ནས་སེམས་ངོ་མཐོང་སྟེ་ཐོད་རྒལ་ལ་ངེས་ཤེས་འདྲོངས་པ་ཙམ་ལས་སྒོམ་སྒྲུབ་མ་ནུས་ཀྱང་ཆོས་
ཉིད་བདེན་པའི་བྱིན་རླབས་ཀྱིས་རྗེས་དྲན་གྱི་སྐབས་འདིར་ལྷ་དང་བླ་མ་ལམ་དང་སྐྱེ་གནས་རྗེས་
སུ་དྲན་པ་ལས་སངས་རྒྱས་ཀྱི་ཞིང་དུ་སྐྱེ་བར་འགྱུར་བ་ནི་ཆོས་འདིའི་ཁྱད་ཆོས་ཡིན་ནོ། ། དེ་
བཞིན་དུ་ཀློང་གསལ་ལས། མངོན་པར་ཤེས་པ་དྲུག་ཕྲག་དྲུག ། ཅེས་པས་དབང་པོ་དང་།
སེམས་ལས་སུ་རུང་བ་དང༌། ཤེས་རབ་ལ་དབང་ཐོབ་པ་དང་། ཡེ་ཤེས་ཀྱི་མཐོང་བ་དག་པ་
དང༌། ཆོས་ཉིད་ཕྱིན་ཅི་མ་ལོག་པར་མཐོང་བ་དང༌། སངས་རྒྱས་ཀྱི་གཟིགས་པ་ཕྱིན་ཅི་མ་
ལོག་པར་མཐོང་བ་སྟེ། རེ་རེའང་རྣམ་པར་དག་པ་དང་། ཤིན་ཏུ་རྣམ་པར་དག་པ་དང༌།
རབ་ཏུ་རྣམ་པར་དག་པ་དང་། མཆོག་ཏུ་དག་པ་ལ་སོགས་ཀྱིས་དབྱེ་བས་སུམ་ཅུ་རྩ་དྲུག་ཏུ་
ཡོད་པ་ཐེག་པའི་མཆོག་ལས་ཤེས་པར་བྱ་ཞིང་། འདིར་ཉི་ཟླ་ཁ་སྦྱོར་ལས། རིགས་ཀྱི་བུ་དེ་ལ་
མངོན་པར་ཤེས་པ་དྲུག་འཆར་ཏེ། སྔོན་གྱི་སྐྱེ་གནས་ཤེས་པ་དང་། འཆི་འཕོ་དང་སྐྱེ་བ་ཤེས་
པ་དང་། ཕ་རོལ་གྱི་སེམས་ཤེས་པ་དང༌། སྣང་བ་ལྐོག་ཏུ་གྱུར་པ་ཐམས་ཅད་ཤེས་པ་དང་།
རིགས་དྲུག་གི་གནས་མཐོང་ཞིང་ཤེས་པ་དང༌། དབང་པོ་རྣམས་རྣམ་པར་དག་པའི་མངོན་
པར་ཤེས་པ་དང་དྲུག་འཆར་རོ། །ཞེས་དོན་བསྡུའོ། །དེ་བཞིན་དུ་སྔོན་ཐོས་པའི་ཆོས་སུ་གྱུར་
ཏོ་ཅོག་དུས་གཅིག་ཏུ་རང་རྒྱུད་ལ་འཆར་ཞིང་མ་ཐོས་པའི་ཆོས་ཀྱི་རྣམ་གྲངས་ཀྱང་ཚད་མེད་པར་
འཆར་བས་ན་མི་བརྗེད་པའི་གཟུངས་ཐོབ་སྟེ། དེ་ཉིད་ལས། དེའི་ཚེ་མི་བརྗེད་པའི་གཟུངས་
རྣམས་ཀྱང་རང་གི་རྒྱུད་ལ་སྐྱེ་སྟེ། སྔོན་གྱི་ཆོས་རྣམས་ཐམས་ཅད་རྒྱུད་ལ་དུས་གཅིག་ལ་འཆར་
རོ། ། དེ་བཞིན་དུ་སྔར་མ་ཐོས་པའི་ཆོས་རྣམས་ཀྱང་འཆར་བས་ན་ཆོས་ཉིད་ཀྱི་བར་དོ་ཞེས་
བྱའོ། ། ཞེས་དང་། ཆོས་ཉིད་བསམ་གྱིས་མི་ཁྱབ་པའི་ངང་དུ་བློའི་འཇུག་པ་ཞི་བས་ཏིང་ངེ་
འཛིན་ལ་གནས་པའི་ཚུལ་ཡང་། ཁ་སྦྱོར་ལས། རྒྱུན་གྱི་ཏིང་ངེ་འཛིན་རྒྱུད་ལ་རང་བཞིན་དུ་
ཤར་བས། རྣམ་པར་རྟོག་པ་ངན་པ་ནི་གཏན་ནས་མི་སྐྱེ་ཞེས་སོ། །སྐབས་འདི་དག་ཏུ་དབང་
པོའི་རིམ་པས་བར་དོའི་གྲོལ་ཚད་ནི་མ་ངེས་པ་ཡོད་དོ། ། སེངྒེ་རྩལ་རྫོགས་ལས་ཞག་ལྔ། སྐུ་
– 344 -



ཆོས་ཉིད་བར་དོའི་ཁྲིད་ཡིག་རང་སྣང་དག་པ་བཞུགས།
to
གདུང་འབར་བ་ལས་སྐད་ཅིག་མ་ལྔ་དང༌། ཉི་ཟླ་ཁ་སྦྱོར་ལས། དེ་ལྟར་ན་དབང་བོ་ནི་གསུམ་
སྟེ། རབ་ཀྱིས་སྐད་ཅིག་མ་གསུམ་ལ་གྲོལ་བར་འགྱུར་རོ། །འབྲིང་ཞག་ལྔ་ལ་བརྟན་པ་ཐོབ་པ་
ཡོད་དོ། །ཐ་མ་ནི་སྐད་ཅིག་མ་ཉི་ཤུ་རྩ་གཅིག་ན་བརྟན་པ་ཐོབ་པར་ངེས་པ་ཡིན་ནོ། །ཞེས་
དང༌། རང༌ཤར་ལས། དབང་པོའི་བྱེ་བྲག་གིས་ཞག་ཉི་ཤུ་རྩ་གཅིག་ ཏུའང་བཤད་ཅིང་།
འདིར་སྐད་ཅིག་མ་དང་བསམ་གཏན་གྱི་ཞག་ཤན་མ་ཕྱེད་པར་གཅིག་ཏུ་སྨྲ་བ་དག་ལ་ངག་གི་
དབང་པོའི་ལུང་རིགས་ཀྱི་སྡེར་མོས་བསྣད་པར་གྱུར་ཏོ། ། དེ་བས་ན་སྣང་བ་ལ་ཤེས་པ་ཤར་
ནས་དེ་འདུག་གོ་སྙམ་དུ་ཡུལ་རྟོག་པའི་ཡུན་ལ་རྣམ་གྲོལ་གྱི་སྐད་ཅིག་ཏུ་བྱེད་ལ། བྱ་བ་རྫོགས་
པའི་སྐད་ཅིག་ནི་དེ་བས་ཡུན་རིང་བ་སྟེ། དཔེར་ན་དབང་པོ་ཡུལ་ལ་སད་པ་དང༌། རང་
བཞིན་ཤེས་པ་དང༌། རྩལ་རྫོགས་པ་ལ་ལྟོས་པའི་ཁྱད་པར་རོ། ། གཉིས་པ་ནི། སྔར་ཤར་
བའི་ལྷུན་གྲུབ་ཀྱི་སྣང་བ་ནང་དུ་སྡུད་པའི་ཚེ་ཐིམ་ལུགས་བརྒྱད་དུས་གཅིག་ལ་འབྱུང་བའི་ཚུལ་
རང་ཤར་ལས། དེ་ཡང་ཐུགས་རྗེ་ཐུགས་རྗེ་ལ་ཐིམ་པ་དཔེར་ན་ཉི་མ་ནུབ་པའི་ཟེར་ལྟ་བུའོ། །
ཞེས་རིགས་དྲུག་གི་སྣང་ཆ་རང་ངོ་ལ་མི་སྣང་བས་འཁྲུལ་བའི་མིང་མེད། ཡེ་ཤེས་ལ་ཐིམ་པ་ནི་
དཔེར་ན་མ་པང་དུ་བུ་འཇུག་པ་ལྟ་བུའོ། ། ཞེས་པས་ཆོས་ཉིད་མ་བུ་འདྲེས་པས་ཡེ་ཤེས་ལོགས་
ན་མེད། འོད་འོད་ལ་ཐིམ་པ་ནི་དཔེར་ན་འཇའ་ཚོན་ནམ་མཁའ་ལ་ཡལ་བ་ལྟ་བུའོ། ། སྐུ་སྐུ་
ལ་ཐིམ་པ་ནི་དཔེར་ན་བུམ་པའི་སྐུ་ལྟ་བུའོ། ། ཞེས་མཚན་མ་རིས་ཅན་གྱི་ཞལ་ཕྱག་ཏུ་མ་གྲུབ་
པར་ཡེ་ཤེས་ནང་དུ་གསལ་བའི་དོན་ནོ། ། གཉིས་མེད་གཉིས་མེད་ལ་ཐིམ་པ་ནི་དཔེར་ན་ཆུ་བོ་
ལ་ཆུ་བོ་ཐིམ་པ་ལྟ་བུའོ། ། མཐའ་གྲོལ་མཐའ་གྲོལ་ལ་ཐིམ་པ་ནི་དཔེར་ན་ནམ་མཁའ་ནམ་
མཁར་ཐིམ་པ་ལྟ་བུའོ། ། ཞེས་པ་ནི་ཐིམ་བྱ་དང་ཐིམ་བྱེད་འདྲེས་ཏེ་སྟོང་པ་ལ་གཏད་པའི་ཡུལ་
མེད་པས་བསམ་འདས་ཆེན་པོའི་དགོངས་པ་ལ་གནས་པའི་ཚུལ་ལོ། །དག་པ་ཡེ་ཤེས་ཀྱི་སྒོ་ངོ་བོ་
ཀ་དག་ལ་ཐིམ་པ་ནི་དཔེར་ན་སེངྒེས་གངས་ཟིན་པ་ལྟ་བུའོ། ། ཞེས་པ་ནི་རིག་པ་རང་ཡུལ་ལ་
སླེབས་པས་ཡ་ང་བ་དང་བག་ཚ་བ་མེད་པའི་ཚད་དོ། ། མ་དག་པ་འཁོར་བའི་སྒོ་དག་པ་ཡེ་ཤེས་
ཀྱི་སྒོ་ལ་ཐིམ་པ་ནི་དཔེར་ན་སྦྲའི་ཆོན་ཐག་བརྟུལ་བ་ལྟ་བུའོ། ། ཞེས་པ་ནི། ཐིག་ལེ་ཉག་
གཅིག་ལ་འདུས་པའི་དཔེ་དོན་ཏེ། དེ་དག་ཏུ་གྲོལ་བར་བྱེད་པའི་གནད་རིག་པ་སྟོང་ཉིད་ཟང་
ཐལ་བསམ་བརྗོད་ལས་འདས་པ་དེ་ཀ་དག་གི་རང་ངོར་འདུག་པས་མཐར་ཐུག་གི་གྲོལ་ས་ཆེར་
མཐོང་ཡིན་པ་ རང་ ཐོག་ ཏུ་ངོ་ཤེས་དགོས། ཡིན་ཐོག་ཏུ་ཐག་ཆོད་དགོས། གྲོལ་ཐོག་ཏུ་
གདེང་བཅའ་དགོས། རང་བཞིན་གྱི་སྣང་བ་ལ་ཕར་བལྟས་ན་མཐའ་ཡས་ཀྱང་། ཚུར་བལྟས་
ན་གཅིག་ཀྱང་མེད་པས། མེད་དོ་སྙམ་པའི་འཛིན་པ་ཡང་རང་གྲོལ་བའི་སྐད་ཅིག་མ་རྗེན་པའི་
རང་ངོ་རྟོག་དཔྱོད་མེད་པ་ནི་གདོད་མའི་གྲོལ་ས་པར་གྱིས་བཏབ་པའི་གནད། ཐུགས་རྗེ་ཡུལ་
- 345 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ལ་ཇི་ལྟར་འཇུག་ཀྱང་དེ་ཉིད་ཀྱི་རྗེས་མི་བཅད། ནང་དུ་མི་དགག་པར་ ཤར་ས་དེ་ཀར་ཅོག་
གིས་བཞག་པས། ཕྱི་ནང་བར་མེད་ཀྱི་ཤེས་པ་ཟང་ཐལ་ལེ་བས་བར་དོའི་སྣང་བ་རིག་མདངས་
སུ་རང་དག་ནས་གྲོལ་ས་ཅེར་མཐོང་དུ་ངོ་ཤེས་པའི་གནད་སྙིང་གི་ཞུན་ཐིགས་ཏེ། ཀུན་མཁྱེན་
གྱིས། ཁ་འདུམས་ལ་ཆོད་ཆེ་བ། མདོ་འདུས་ལ་ཆིངས་ཆེ་བ། གནད་ཟབ་ལ་གལ་ཆེ།
སྙིང་གི་བུ་མཆོག་དག་ལས་གཞན་ལ་གསང་བའི་རྒྱས་བཏབ་པའི་མན་ངག་གོ ། ཞེས་བཀའ་
རྩིས་ཀྱི་ཕྱག་རྒྱས་བཏབ་ཅིང་ཀུན་གྱིས་རྟོགས་པར་དཀའ་བའང་། འདི་ནི་རྒྱུད་ཀྱི་རྡོ་རྗེའི་
གནས་ལས་རང་གིས་རྙེད་པ་སྟེ། འདི་དང་གཞན་མང་པོ་དག་རང་གིས་རྟོགས་ཀྱང་གཞན་ལ་
བཤད་པས་ནི་མི་གོ །བསྟན་པས་ནི་མི་རྟོགས། སླར་རང་ལ་ཐིམ་ཞིང་ནུབ་པ་རྒྱ་མཚོ་ལས་ཆུ་
བོ་བབས་པ་སླར་དེ་ཉིད་དུ་ཐིམ་པ་བཞིན་ནོ། ། ཞེས་གསུངས་པ་སྟེ། མདོར་བསྡུ་ན། ལྷུན་
གྲུབ་ཀྱི་སྣང་བའི་ཆ་ཐིམ་ལུགས་བརྒྱད་དུ་བསྟན་པ་སོགས་བར་དོའི་གནས་སྐབས་གང་དུའང་ངོ་
བོའི་རང་ས་ཟིན་པ་དེའི་ཚེ་རིག་པ་དང་པོའི་འཁྲུལ་གཞི་ལས་འཕགས། རང་ངོའི་ཆོས་ཉིད་ནི་
གསལ། སོ་སོའི་རིག་པ་བྱེ་བྲག་ནི་ཕྱེད། ཡེ་ཤེས་ཀྱི་སྤྱོད་ཡུལ་དུ་གྲོལ། འབྲས་བུ་གཞན་
བྱུང་གི་རྐྱེན་ལ་རག་ནི་མ་ལས། ཐད་ཀའི་ཆོས་ཉིད་བསམ་གྱིས་མི་ཁྱབ་པའི་གཤིས་སུ་གཏན་ལ་
ཕེབས་པ་གང་ཡིན་པ་དེ་ནི་གདོད་མའི་གྲོལ་ས་ཆེན་པོ་ཞེས་བྱ་སྟེ། རང་ཤར་ལས། གྲོལ་ས་
ཐོག་མ་གང་ཡིན་པའོ། ། ཞེས་གསུངས་ལ། རང་བཞིན་བརྗོད་ན་ཕྱི་གསལ་གྱི་མཁྱེན་ཆ་ཤེལ་
འོད་ནང་དུ་ནུབ་པ་ལྟར་ཐིམ་ལ་མ་རྨུགས་པ་ཆོས་སྐུའི་ངོ་བོ་རང་བཞིན་གསལ་ལ་མི་རྟོག་པ་
གཟུགས་སྐུ་ཉིད་ཀྱི་འཆར་གཞི་ཐུགས་རྗེའི་འཇུག་པ་དེ་བཞིན་གཤེགས་པ་ཐམས་ཅད་ཀྱི་ སྐུ་
གསུང་ཐུགས་མི་བཟད་པ་རྒྱན་གྱི་འཁོར་ལོའི་ཆོས་ཉིད་གདུལ་བྱའི་ཁམས་ལ་ཆུ་སྣོད་ཅི་ཙམ་ཡོད་
པ་ལ་ ཟླ་གཟུགས་དེ་སྙེད་དུ་འཆར་བར་ནུས་པ་ནི་ཆོས་ཀྱི་དབྱིངས་གཞོན་ནུ་བུམ་པའི་སྐུའི་
བཞུགས་ཚུལ་ཏེ། ཀློང་གསལ་ལས། ངོ་བོ་སྟོང་གསལ་ཡེ་ཤེས་སྐུ། ། རང་བཞིན་ཐུགས་རྗེ་
ཕྱོགས་རིས་མེད། ། དབྱེར་མེད་ཆེན་པོར་ཡེ་སངས་རྒྱས། ། ཞེས་སོ། ། དེ་ལྟ་བུའི་ཀ་དག་
གཞིའི་རང་ས་ནས་སྤྲུལ་བ་མི་འགྱེད་ཀྱང་། གཞི་སྣང་ལྷུན་གྲུབ་ཀྱི་རྩལ་ལས་གཟུགས་སྐུར་
འཆར་བའི་གནད་གྲུབ་མཐའ་འདི་འཛིན་པ་རྣམས་ཀྱིས་ཤེས་དགོས་ཏེ། རྒྱལ་བའི་དབང་པོས་
དེ་ཡང་ཀ་དག་གི་རང་ས་དེ་ནས་སྤྲུལ་པ་མི་འགྱེད་དེ་སྐུ་དང་ཡེ་ཤེས་ཀྱི་སྣང་བ་རགས་པ་ལས་
འདས་པའི་ས་ཡིན་པའི་ཕྱིར་རོ། །སྤྲུལ་བ་ཡང་ཡས་མར་འགྱེད་པ་ནི་སེམས་ཅན་དངོས་ཀྱི་དོན་
བྱེད་པ་ནི་ཀ་དག་ལས་ལྷུན་གྲུབ་ཀྱི་གཞི་སྣང་ཤར་བ་ནས་འགྱེད་དོ། ། ལམ་ནས་འགྱེད་པ་ལ་
འཕོ་བ་ཆེན་པོའི་ལུས་བཟུང་བ་དང་རང་བཞིན་སྤྲུལ་བར་བསྒྲོད་པ་གཉིས་ཀྱི་སེམས་ཅན་རང་
ལས་རྒྱུད་གཞན་རྣམས་ཀྱི་དོན་ལ་བར་དོར་སྤྲུལ་བ་འགྱེད་ཚད་ལྷུན་གྲུབ་ཀྱི་སྒོ་ལས་རང་སྣང་
- 346 -



ཆོས་ཉིད་བར་དོའི་ཁྲིད་ཡིག་རང་སྣང་དག་པ་བཞུགས།
འཁོར་བར་སྣང་བ་དེའི་དོན་བྱེད་པར་སྣང་སྟེ་རྨི་ལམ་དུ་སེམས་ཅན་གྱི་དོན་བྱས་ཀྱང་རང་སྣང་
ཙམ་ལས་གཞན་ངོར་ཕན་པ་མ་བྱུང་བ་དང་འདྲ་བར་ཤེས་པར་བྱའོ། །གནས་འདི་རྫོགས་པ་
ཆེན་པོའི་ཁྱད་པར་གྱི་གྲུབ་མཐའ་ཞིག་ཡིན་པས་ཅུང་ཟད་རྟོགས་དཀའ་བར་བྱེད་དོ། ། ཞེས་
སོ། །
སྨྲས་པ། ཚེ་འདིར་ཀ་དག་ཁྲེགས་ཆོད་ལྟ་བ་དང་། ། ལྷུན་གྲུབ་ཐོད་རྒལ་ལམ་ལ་གོམས་
པའི་ཉམས། ། འབྲིང་ལ་གསུམ་གྱི་རིམ་པས་བར་དོ་འདིར། ། གྲོལ་བའི་སྐལ་བ་བཟང་པོ་
འབྱུང་འགྱུར་བས། ། མནོག་ཆུང་བྱ་བས་ངལ་བ་རྒྱང་སྤོང་ལ། ། ཀ་དག་ལྷུན་གྲུབ་དོན་ལས་
གཡོ་མེད་མཛོད། །
ཅེས་པ་འདི་ཆོས་དབྱིངས་སྟོབས་ལྡན་རྡོ་རྗེས་རང་ལོ་ཉེར་དྲུག་གི་སྟེང་ཀླུ་ཕུག་ནས་བསྒྲིགས་པའི་ཡི་གེ་བ་
ནི་པདྨ་རྣམ་རྒྱལ་ལོ། །
- 347 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས།
འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས་སོ། །
༄༅། །བླ་མ་དང་གུ་རུ་པདྨ་ཐོད་ཕྲེང་རྩལ་དབྱེར་མ་མཆིས་པའི་ཞབས་ལ་འཚལ་ལོ། །
འདིར་འོད་གསལ་རྫོགས་པ་ཆེན་པོའི་ཐུན་མོང་མ་ཡིན་པ་རྗེས་ཀྱི་རིམ་པ་བར་དོའི་སྐོར་ལས།
འཆི་ཀ་བར་དོའི་ཁྲིད་ལ། འཆི་ཀར་ཇི་ལྟར་བྱ་བ་དང་། གསལ་གདབ་པའི་རིམ་པ་དང་།
འགྲོ་དྲུག་ཕལ་བའི་སྐྱེ་རྟགས། དེ་ཉིད་སྦྱོང་བའི་ཆོ་ག་དང་བཞི་ལས།
དང་པོ་ནི། ཤིན་ཏུ་གཅེས་པར་བསྐྱངས་པའི་མི་ལུས་འདི་འདོར་བའི་དུས་ལ་བབ་བམ་
མ་བབ་བརྟགས་ནས་འཆི་རྟགས་བྱུང་ན་འཆི་བ་བླུ་བའི་ཆོ་ག་ལན་གསུམ་མམ་མང་དུ་བྱ། དེ་
ལ་ཕྱི་ཡི་འཆི་ལྟས་ནི་རིམ་འགྲོས་བཟློག ནང་གི་འཆི་ལྟས་ནི་དགེ་སྦྱོར་གྱིས་བཟློག གསང་
བའི་འཆི་ལྟས་ངེས་ཅན་བྱུང་ན་གནས་ལུས་ལོངས་སྤྱོད་གཉེན་གྲོགས་གང་ལ་ཡང་མ་ཆགས་པར་
ཡོ་བྱད་ཐམས་ཅད་ཡར་རྩ་བའི་བླ་མ་དགེ་འདུན་གྱི་སྡེ་སོགས་ཞིང་དག་པ་དཀོན་མཆོག་མཆོད་པ། །
སྐུ་གསུང་ཐུགས་རྟེན་བཞེངས་པ་བསྒྲུབ་མཆོད་དང་དུས་མཆོད་ཆེན་པོ་དང་པར་ སོགས་ དགེ་
བའི་ རྒྱུན་འཛུགས་ པའི་ ཐེབས་ བཞག་དང༌། མར་ དབུལ་ཕོངས་ལ་སྦྱིན་པ་རྒྱ་ ཆེ་ བ་ དང༌།
སྐྱིན་པ་སོགས་ཡོད་ན་འཇལ། གྱོད་མཁན་སོགས་ཡོད་ན་བསྡུམ། ཁས་བླངས་ཅི་ཡོད་པ་
བསྒྲུབ། སོ་ཐར་གྱི་ཁྲིམས་ཉམས་པ་དང་། བྱང་སེམས་ཀྱི་བསླབ་བྱ་ཉམས་པ། གསང་
སྔགས་ཀྱི་དམ་ཚིག་ཉམས་པ་སོགས་ཀྱི་དོན་དུ་སྡོམ་པ་ལེན་ཅིང་དབང་ཞུ། ལྟུང་བཤགས་དང་
དྲི་མེད་བཤགས་རྒྱུད་བཀླག ཡིག་བརྒྱ་དང༌། སིདྡྷི། མ་ཎི། ཀཾ་ཀ་ནི་སོགས་བཟླ་བ་
དང༌། ཞི་ ཁྲོ། སྨན་ བླ། མི་འཁྲུགས་ པ། ངན་ སོང་ སྦྱོང་ བ་ སོགས་ ཀྱི་ བདུན་དང་།
ཉམས་ཆག་བསྐང་བའི་རིམ་པ་ཚོགས་བསྐང་མེ་མཆོད་རྒྱ་ཆེན་བྱ། རབ་རྩ་བའི་བླ་མའི་མདུན་
ནས་རང་གི་ཡི་དམ་གང་ཡིན་དེའི་དབང་ཞུ། མིན་ན་བདག་འཇུག་རྒྱས་པར་བླངས་ཏེ་དམ་
ཚིག་དང་ལྡན་ངེས་སུ་བྱ། ཁྲིད་ཡིག་དང་བར་དོའི་ཐོས་གྲོལ་ཆེན་མོ་ལ་ནན་ཏན་ཏུ་བལྟ་ཞིང་
གང་འདོད་ཀྱི་ཞིང་དུ་སྨོན་ལམ་རྒྱ་ཆེན་གདབ། དགེ་བ་རྣམས་བྱང་ཆུབ་ཏུ་བསྔོ། ཐམས་
ཅད་ལ་ཆོས་དང་མཐུན་པའི་གཏམ་བཟང་པོ་བརྗོད་རང་གཞན་གྱི་དུག་བསྐྱེད་པའི་ཚིག་གཅིག་
ཀྱང་མི་བརྗོད། བློ་རྩེ་ཨོ་རྒྱན་ཆེན་པོར་དུང་ངེ་གཏད་ནས་བདག་ཤི་རུང་གསོན་རུང་ལེགས་
རུང་ཉེས་རུང་ཁྱེད་ལས་རེ་ས་མེད་པས་ལམ་སྣ་དྲང་དུ་གསོལ། ཞལ་བསྟན་དུ་གསོལ་སྙམ་དུ་
348 -



འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས།
ཡང་ཡང་བསམ། གཞན་རང་གང་ལ་དད་པའི་བླ་མ་དང་ཡི་དམ་མཁའ་འགྲོ་ལ་གསོལ་བ་དྲག་
ཏུ་འདེབས་ཤིང་ཐག་རིང་མགྲོན་པོའི་འགྲོ་ཆས་བསྒྲིག་པ་བཞིན་དུ་དགེ་བའི་ལས་སྣ་ཚོགས་ལ་
འབད་པ་བསྐྱེད་དགོས་ཏེ། རྗེ་བཙུན་གྱིས། འདི་བས་ཕྱི་མ་འཇིགས་པ་ཆེ། ། སྐྱེ་ལམ་
གྲབས་སུ་ཚུད་ལགས་སམ། ། སྐྱེལ་མ་གྲུབས་སུ་མ་ཚུད་ན། ། ལྷ་ཆོས་ཡིན་པས་བྱེད་ཀྱང་
འཚལ། །འདི་བས་ཕྱི་མ་ཤུལ་ཐག་རིང་། །བརྒྱགས་ཕྱེ་གྲབས་སུ་ཚུད་ལགས་སམ། །བརྒྱུགས་
ཕྱེ་གྲབས་སུ་མ་ཚུད་ན། །སྦྱིན་པ་ཡིན་པས་གཏོང་ཡང་འཚལ། །གསུངས་པ་བཞིན་དུ་བསྒྲུབ་
དགོས་སོ། །གཞན་ཡང་འདི་ལྟར་བསམ་པར་བྱའོ། ། འདའ་ཀ་ཡེ་ཤེས་སྒོམ་པའི་མདོ་ལས།
དེ་ནས་བཅོམ་ལྡན་འདས་ཀྱིས་བཀའ་སྩལ་བ། ནམ་མཁའི་སྙིང་པོ་བྱང་ཆུབ་སེམས་དཔའ་
ནམ་འཆི་བའི་ཚེ། འདའ་ཀ་ཡེ་ཤེས་བསྒོམ་པར་བྱའོ། ། དེ་ལ་འདའ་ཀ་ཡེ་ཤེས་ནི། ཆོས་
ཐམས་ཅད་རང་བཞིན་གྱིས་རྣམ་པར་དག་པས་ན། དངོས་པོ་མེད་པའི་འདུ་ཤེས་རབ་ཏུ་
བསྒོམ་པར་བྱའོ། ། ཆོས་ཐམས་ཅད་བྱང་ཆུབ་ཀྱི་སེམས་སུ་འདུས་པས་ན། སྙིང་རྗེ་ཆེན་པོའི་
འདུ་ཤེས་རབ་ཏུ་བསྒོམ་པར་བྱའོ། ། ཆོས་ཐམས་ཅད་རང་བཞིན་གྱིས་མི་དམིགས་ཤིང་འོད་
གསལ་བས་ན། དངོས་པོ་ཅི་ལ་ཡང་མི་ཆགས་པའི་འདུ་ཤེས་ རབ་ ཏུ་བསྒོམ་པར་བྱའོ། །
སེམས་རྟོགས་ན་ཡེ་ཤེས་ཡིན་པས་ན། སངས་རྒྱས་གཞན་དུ་མི་བཙལ་བའི་འདུ་ཤེས་རབ་ཏུ་
བསྒོམ་པར་བྱའོ། ། ཞེས་གསུངས་སོ། ། དེ་ནས་འཆི་བའི་དུས་ལ་མངོན་པར་བབས་པའི་ཚེ།
བྱིན་རླབས་ཅན་གྱི་སྐུ་གསུང་ཐུགས་རྟེན་བཤམས་པའི་མདུན་དུ་མཆོད་པ་རྒྱས་པར་བཤམས་
ནས་ལུས་ལོངས་སྤྱོད་དགེ་ཚོགས་དང་བཅས་པ་བླ་མ་དཀོན་མཆོག་ལ་བློས་བླངས་ཏེ་ཞེན་པ་མེད་
པར་ཡང་ཡང་འབུལ་བཞིན་མཎྜལ་ཕུལ་ཏེ་སྔར་བྱས་ཀྱི་དགེ་བ་ཐམས་ཅད་ལ་དགའ་བ་བསྒོམ།
མི་ངའི་སྡིག་པ་ཐམས་ཅད་དག་ཡོད། བསོད་ནམས་རྒྱས་པར་བསགས་ཡོད། བླ་མ་སངས་
རྒྱས་དངོས་ཀྱི་ཐུགས་སུ་བཟུང་ཡོད། དམ་པའི་ཆོས་ལ་ཐོས་བསམ་སྒོམ་གསུམ་ཡང་དག་བྱས།
ཨོ་རྒྱན་རིན་པོ་ཆེ་ལ་བློ་རྩེ་གཏད་ནས་བསླུ་མ་མྱོང༌། ད་བུ་ཕ་ཁྱིམ་དུ་འགྲོ་བ་ལྟར་བདེ་བ་ཅན་
ནམ་ཨོ་རྒྱན་མཁའ་སྤྱོད་ཀྱི་ཞིང་དུ་སོང་ཆོག་པས་ང་རེ་སྐྱིད་སྙམ་དུ་ཡང་ཡང་བསམ་ནས་མི་ཚེ་
གང་ལ་དགེ་བ་ཅི་བྱས་ཚད་སེམས་ཅན་གྱི་དོན་དུ་བླ་མེད་བྱང་ཆུབ་ཏུ་བསྔོས་ཏེ་སེམས་དགའ་
བཞིན་འཆི་དགོས། ད་ཟས་ནོར་རྣམས་གང་དུ་བཏང་ཡང་ངས་དཀོན་མཆོག་ལ་ཕུལ་ཚར་
བས་འགྱོད་པ་ཅི་ཡང་མེད་དུ་བསམ་དགོས་སོ། །
གཉིས་པ་ཇི་ལྟར་གསལ་གདབ་པའི་རིམ་པ་ལ་དམན་པ་དང༌། འབྲིང་དང༌། མཆོག་
རྣམས་ལ་འདི་ལྟར་རིམ་པས་གདམ་ངག་བསྟན་པར་བྱའོ། ། གང་ཟག་གང་ལ་ཡང་བཏགས་
གྲོལ་ཡོད་ན་བཏགས། འཕེལ་གདུང་དང་ཆོས་སྨན་སོགས་མྱོང་གྲོལ་བྱིན་ཅན་ཟ་རུ་གཞུག་གོ།
- 349 —
ci
16



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
འགྲོ་བ་དམན་པ་གང་ཞིག་འཆི་བའི་རྣ་ལམ་དུ་འོད་དཔག་མེད་ཀྱི་མཚན་དང་དམ་བཅས་པའི་
གཟུངས། རིན་ཆེན་གཙུག་ཏོར་ ཅན་ གྱི་ མཚན། མི་འཁྲུགས་ པའི་ མཚན་ དང་ གཟུངས།
སྨན་བླའི་མཚན་དང་གཟུངས། ཨོ་རྒྱན་རིན་པོ་ཆེའི་མཚན་དང་སིདྡྷི། ཞི་ཁྲོའི་མཚན་དང༌
སྔགས། རིགས་གསུམ་མགོན་པོའི་སྙིང་བོ། རང་གང་མོས་ཀྱི་བླ་མ་དང་ཡི་དམ་གྱི་མཚན་
དང་གཟུངས་སྔགས་རྣམས་བརྗོད་ནས་ཁྱོད་ཀྱི་རྣམ་ཤེས་སྤྱི་གཙུག་ཏུ་གཏོད་ལ་བདེ་བ་ཅན་དུ་
འགྲོ་བར་བྱ་སྙམ་དུ་བསམ་ནས་ཤི་ན་མགོན་པོ་འོད་དཔག་མེད་ཀྱི་ཐུགས་རྗེས་སྡིག་ཅན་ཡིན་ཀྱང་
བདེ་བ་ཅན་དུ་སྐྱེ་བར་ངེས་སོ། ། ངན་སོང་དུ་མི་འགྲོ་ཐག་ཆོད་ཡིན་ནོ། ། ཞེས་བརྗོད་ན་ཕན་
པ་ཆེའོ། ། གཡང་དུ་ལྷུང་བ་དང་། མེས་ཚིག་པ་དང་། ཆུས་ཁྱེར་བ་དང་། གཞན་གྱིས་
བཙན་ཐབས་སུ་བསད་པ་སོགས་ལ་སྐད་ཅིག་མའི་འཕོ་བ་འདེབས་པ་ནི། ད་ལྟ་ནས་སྤྱི་བོར་བླ་
མ་ ཨོ་ རྒྱན་ རིན་ པོ་ཆེ་བཞུགས་པ་ལ་དམིགས་པ་གཏད་ ཅིང་ གསོལ་བ་བཏབ་ནས་འཆི་དུས་་
དམིགས་པ་སྤྱི་བོར་གཏད་པ་ཙམ་གྱིས་གྲོལ་བར་འགྱུར་རོ། ། བསམ་ལྷུན་ལས། ནམ་ཞིག་ཚེ་
ཟད་འཆི་བའི་དུས་བྱུང་ཚེ༔ ནད་གཅོད་སྡུག་བསྔལ་འདུ་འཕྲོད་ཉེན་པ་ན༔ ཡིད་གཉིས་
ཐེ་ཚོམ་མེད་པར་གསོལ་བ་ཐོབ༔ ང་ཉིད་སྣང་བ་མཐའ་ཡས་སྤྲུལ་བ་སྟེ༔ བདེ་བ་ཅན་གྱི་
ཞིང་དུ་ངེས་པར་སྐྱེ༔ གསུངས་བཞིན་རྒྱུན་དུ་ཨོ་རྒྱན་རིན་པོ་ཆེ་མཁྱེན་ཞེས་གོམས་སུ་བཅུག་
ན་ནམ་འཆི་བའི་ཚེ་འཕོ་བ་ཐེབས་པ་ལ་ཐེ་ཚོམ་མེད་དོ། ། ཐོས་གྲོལ་ལས་སངས་རྒྱས་དང་བྱང་
ཆུབ་སེམས་དཔའ་རྣམས་ར་མདར་བསྐྲུན (སྦྱིན)པ་སོགས་དང་། རྫོགས་པ་ཆེན་པོའི་རྒྱུད་
དང་རང་གི་ཡི་དམ་གྱི་རྒྱུད་བཀླགས་ཐོས་གྲོལ་གྱི་གསལ་འདེབས་རྣམས་སྒྲ་དག་པར་ཡང་ཡང་
བརྗོད་དུ་གཞུག་གོ ། ནད་པ་དེ་ཉིད་ཕོ་ཡིན་ན་གཞོགས་གཡས་དང་མོ་ཡིན་ན་གཡོན་འོག་ཏུ་
བསྟན་ནས་སྔས་མཐོ་བར་བྱས་ཉེ་འཁོར་ནས་ཀུ་ཅོ་དང་ངུ་སྐད་སོགས་ཆགས་སྡང་སྐྱེ་བའི་གཏམ་
སོགས་སྤངས་ནས་དབུགས་འཆད་པ་དང་མཐུན་པར་འཕོ་བ་འདེབས་པ་ནི། ལྷ་མིའི་སྟོན་པ་
མགོན་པོ་འོད་དཔག་མེད་པ་ལ་ཕྱག་འཚལ་ཞིང་སྐྱབས་སུ་མཆིའོ། །ལན་གསུམ། སེམས་ཅན་
ཐམས་ཅད་སངས་རྒྱས་ཀྱི་གོ་འཕང་ལ་འགོད་པའི་ཕྱིར་དུ་ཟབ་ལམ་འཕོ་བའི་རིམ་པ་ཉམས་སུ་
བླང་བར་བྱའོ། ། ལན་གསུམ། ས་ཕྱོགས་ཐམས་ཅད་བདེ་བ་ཅན་གྱི་ཞིང་ཁམས་རིན་པོ་ཆེའི་
རང་བཞིན་ཅན། བདེ་སྐྱིད་ལོངས་སྤྱོད་དཔག་ཏུ་མེད་པར་གསལ་བའི་དབུས་སུ་ཚེ་འདས་
སམ་ རང་ཉིད་པད་ཟླའི་གདན་ལ་འཕགས་མཆོག་ཐུགས་རྗེ་ཆེན་པོ་སྐུ་མདོག་ གངས་རི་ལྟར་
དཀར་ཞིང་ཆུ་ཤེལ་ལྟར་དྭངས་པ་ཞལ་གཅིག་ཕྱག་བཞི་བའི་དང་པོ་གཉིས་ཐུགས་ཀར་ཐལ་མོ་
སྦྱར་བ། གཡས་འོག་མས་ཤེལ་ཕྲེང་དང་གཡོན་འོག་མས་པདྨ་བསྣམས་པ། མཚན་དང་དཔེ་
བྱད་འབར་ཞིང་ལོངས་སྐུའི་རྒྱུན་ཆས་ཐམས་ཅད་རྫོགས་པ་སྐུ་ཕྱི་བལྟས་ནང་གསལ། ནང་
– 350 -



འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས།
བལྟས་ཕྱི་གསལ་སྐུའི་དབུས་སུ་རྩ་དབུ་མ་མདའ་སྐུག་འབྲིང་བོ་ཙམ་མར་སྣེ་ལྟེ་འོག་ཏུ་ཁ་ཟླུམ་
ཞིང༌། ཡར་སྣ་སྤྱི་གཙུག་ཚངས་པའི་བུ་གར་ཟུག་སྟེ་ཁ་ཕྱེ་བ་ཆུ་ཤིང་གི་སྡོང་བོ་ལྟར་དྲང་བ།
པདྨའི་འདབ་མ་ལྟར་སྲབ་པ། ཏིལ་མར་གྱི་མར་མེ་ལྟར་གསལ་བ། ཤེལ་གྱི་སྦུ་གུ་ལྟར་དྭངས་
པའི་སྙིང་གའི་ཐད་དུ་སྙུག་མའི་ཚིགས་བཞིན་པདྨ་དཀར་པོ་འདབ་མ་བརྒྱད་པ་ཁ་གྱེན་དུ་བལྟ་
བའི་ཟེའུ་འབྲུའི་རྩེར་རླུང་གི་ཐིག་ལེ་ལྗང་སྐྱའི་སྟེང་དུ་རང་གི་རླུང་སེམས་འདུས་པའི་ངོ་བོ་ཐིག་
ལེ་དཀར་ལ་དམར་བའི་མདངས་དང་ལྡན་པ་སྲན་མ་ཙམ་ཞིག་འཕར་ལ་ཁད་དུ་གསལ་བར་གྱུར།
དེ་ལྟར་དུ་གསལ་བའི་སྤྱི་བོར་སྣ་ཚོགས་པདྨ་དང་ཟླ་བའི་གདན་ལ་དྲིན་ཅན་རྩ་བའི་བླ་མ་དང་
དབྱེར་མེད་པ་བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་འོད་སྣང་བ་མཐའ་ཡས་འཆི་མེད་མགོན་པོ་ཚེ་དང་ཡེ་ཤེས་དཔག་ཏུ་མེད་པ་གཟི་
བརྗིད་ཀྱི་རྒྱལ་པོ་སྐུ་མདོག་པདྨ་རཱ་གའི་ལྷུན་པོ་ལ་ཉིན་བྱེད་འབུམ་གྱིས་འཁྱུད་པ་ལྟ་བུ་ཞལ་
གཅིག་ ཕྱག་ གཉིས་ མཉམ་ བཞག་ མཛད་ པས་ ལྷུང་ བཟེད་ བདུད་ རྩིས་ བཀང་ བ་ བསྣམས་ པ།
ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། དབུ་གཙུག་ཏོར་ཞབས་ལ་འཁོར་ལོ་སོགས་
མཚན་དཔེ་མ་ལུས་པས་མཛེས་པ། སྐུ་ལ་ཆོས་གོས་རྣམ་གསུམ་གསོལ་ཞིང་། རྒྱལ་བ་ཐམས་
ཅད་ཀྱི་མཁྱེན་བརྩེ་ནུས་པའི་བདག་ཉིད་ཆེན་པོར་བཞུགས་པའོ། ། དེའི་གཡས་སུ་འཕགས་པ་
སྤྱན་རས་ གཟིགས་ དབང་ ཕྱུག་ དང་ གཡོན་དུ་མཐུ་ཆེན་ ཐོབ་ལ་ སོགས་ པའི་ སངས་ རྒྱས་བྱང་
སེམས་རྩེ་བརྒྱུད་ཀྱི་བླ་མ་ཉན་རང་སོགས་སྐྱབས་གྱུར་རེ་ལྟོས་སུ་གྱུར་པ་རྣམས་སྤྲིན་དཔུང་གཏིབ་
པ་ལྟར་སྒྱུ་འཕྲུལ་གྱི་རོལ་མོར་མངོན་པར་གྱུར། གསོལ་འདེབས་ནི། ཨེ་མ་ཧོ༔ གནས་
རང་སྣང་དོན་གྱི་འོག་མིན་ན༔ ཡིད་དད་བརྒྱའི་འཇའ་གུར་འཁྲིགས་པའི་ཀློང༔ སྐྱབས་
ཀུན་འདུས་རྩ་བའི་བླ་མ་ནི༔ སྐུ་ཐ་མལ་མ་ཡིན་དྭངས་མའི་ལུས༔ དཔལ་སངས་རྒྱས་སྣང་
མཐའི་ངོ་བོར་བཞུགས༔ ཡིད་མོས་གུས་གདུངས་པས་གསོལ་བ་འདེབས༔ ལམ་འཕོ་བ་
འབྱོངས་པར་བྱིན་གྱིས་རློབས༔ གནས་འོག་མིན་བགྲོད་པར་བྱིན་གྱིས་རློབས༔ དབྱིངས་
ཆོས་སྐུའི་རྒྱལ་ས་ཟིན་པར་ཤོག༔ ཅེས་རྣམ་པར་ཤེས་པ་ཐིག་ལེར་ གསལ་བ་དེ་ཡར་སྣང་
མཐའི་ཐུགས་ཀར་དམིགས་པ་རྩེ་གཅིག་ཏུ་ཧིག་གིས་ལན་མང་དུ་འཕང་ནས་མཐར་ཕཊ༔ ཅེས་
སྤྲུལ་སྐུ། ཕཊ༔ ལོངས་སྐུ། ཕཊ ༔ ཆོས་སྐུ། ཕཊ༔ མི་འགྱུར་རྡོ་རྗེའི་སྐུ། ཕཊ ༔ མངོན་
པར་བྱང་ཆུབ་པའི་སྐུ་ཐོབ་པར་བསམ་ལ་དམིགས་མེད་དུ་བཞག་ནས་བདེ་བ་ཅན་གྱི་སྨོན་ལམ་
གདབ་པར་བྱའོ། །འཕོ་བ་འདི་ལན་གཅིག་མ་ཡིན་པར་འཕོ་བསྒྲུབ་ལྟ་བུ་བྱས་ཀྱང་ཕན་ཚབས་
ཤིན་ཏུ་ཆེ་གསུངས་སོ། ། ལུས་ཀྱི་ཆ་གཞན་ལ་མི་རེག་པར་སྤྱི་གཙུག་གི་སྐྱ་ཚོམ་འཐེན་པས་འཕོ་
བ་ཐེབས་ན་ལྷོད་ཀྱིས་འོང་ངོ༌། ། མ་ཐེབས་ནས་སྲ་ཐག་གེ་བྱུང་ན་ད་དུང་བསྐྱར་ཞིང་སྦྱངས་
= 351



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ནས་རྟགས་མ་ཐོན་གྱི་བར་དུ་འབད་དོ། ། འཆི་ནད་ཀྱིས་མ་ཐེབས་གོང་དུ་རང་ཉིད་ཀྱིས་འཕོ་
བའམ་ནད་ཀྱིས་ཐེབས་ཀྱང་དབུགས་མ་ཆད་གོང་ནས་འཕོ་ནུས་ན་ཤིན་ཏུ་ལེགས་སོ། ། ཉམས་
ལེན་ཡོད་པའི་གང་ཟག་རྣམས་ལ་འདི་ལྟར་མ་ཤི་གོང་ནས་གསལ་གདབ་པར་བྱའོ། །དེ་ཡང་ས་
ཆུ་ལ་ཐིམ་པའི་རྟགས་སུ་ལུས་ལྡང་མི་ནུས་ཤིང་འགྲོ་བའི་སྟོབས་འཆོར་ཡིད་ཡུལ་དུ་རིས་ནོན་
པའམ་སེར་པོའི་སྣང་བ་འཆར་བ་དེ་ཡུམ་སངས་རྒྱས་སྤྱན་མར་ངོ་ཤེས་པར་གྱིས་ཤིག ཆུ་མེ་ལ་
ཐིམ་པའི་རྟགས་སུ་ཁ་སྣ་དང་ལྕེ་སྐམ་ཞིང་གེ་ཁུང་དུ་འགྲོ་ཡིད་ཡུལ་དུ་ཆུ་ཆེན་པོ་བྲུབ་པའམ། །
དཀར་པོའི་སྣང་བ་འཆར་བ་དེ་ཡུམ་མཱ་མ་ཀིར་ངོ་ཤེས་པར་གྱིས་ཤིག མེ་རླུང་ལ་ཐིམ་པའི་
རྟགས་སུ་ལུས་ཀྱི་དྲོད་མཐའ་ནས་སྡུད་ཡིད་ཡུལ་དུ་མེ་ཆེན་པོ་འབར་བ་འམ་དམར་པོའི་སྣང་བ་
འཆར་བ་དེ་ཡུམ་གོས་དཀར་མོར་ངོ་ཤེས་པར་གྱིས་ཤིག རླུང་རྣམ་ཤེས་ལ་ཐིམ་པའི་རྟགས་སུ་
དབུགས་ཕྱིར་འཕོ་མིག་གྱེན་ལ་ལྡོག་ཡིད་ཡུལ་དུ་རླུང་ཆེན་པོས་ཁྱེར་བའམ་ལྗང་གུའི་སྣང་བ་
འཆར་བ་དེ་ཡུམ་དམ་ཚིག་སྒྲོལ་མར་ངོ་ཤེས་པར་གྱིས་ཤིག ཅེས་དབུགས་དང་མ་བྲལ་དུས་སུ་
བརྗོད་ དོ། ། རླུང་ལྔ་བྲོས་པའི་རྟགས་ ཀློང་གསལ་ལས། འདེགས་བྱེད་དོན་གྱི་རླུང་བྲོས་
པས། །ལུས་ནི་མི་ཐེག་སྒྱིད་པ་སྐྱུར། །ཡན་ལག་མི་འདུས་སྨྲ་བར་དཀའ། །མིག་ལྡོག་དབུགས་
ནི་ཕྱི་རུ་འཕུལ། །བཀྲག་མདངས་བསྐྱེད་པའི་རླུང་བྲོས་པས། །ལུས་རྣམས་ཁ་སྣབས་ལ་དུད་
ཆགས། ། ཤ་ཚ་ཁ་སྣ་གཤིན་དྲི་སྣོམ། ། དྭངས་སྙིགས་འབྱེད་པའི་རླུང་བྲོས་པས། ། བཟའ་
བཏུང་མི་ལེན་ལུས་སྟོབས་འཆོར། ། མེ་དང་མཉམ་པའི་རླུང་བྲོས་པས། ། ལུས་ཀྱི་དྲོད་ནི་
མཐའ་ནས་འཆོར། ། ལུས་ཀྱི་བཀྲག་དང་གཟི་མདངས་ཉམས། །བསྐལ་པ་ལས་ཀྱི་རླུང་བྲོས་
པས། ། ལུས་ལ་ཟ་ཟི་ཕྱད་ཕྱོད་མང་། ། རྩེ་ཕྲན་ཁྲག་ནི་སྲོག་རྩར་འདུས། ། ཞེས་གསུངས།
འདི་དག་གི་ཚེ་རྒྱལ་པོ་གདན་ལ་བཞུགས་པ་ལ་བློན་པོའི་སྒྲོགས་རྡོ་འཕོག་པའི་དཔེར་བཏགས་
ནས་ལུས་ཀྱི་ཁྲག་རྣམས་སྲོག་རྩར་འདུས་པའི་བྱེད་ལས། ཁྲག་ཐིག་རིམ་པ་གསུམ་བརྒྱབ་ནས་
དབུགས་ཀྱང་རིང་ཐུང་གི་རྣམ་པས་རིམ་པ་གསུམ་གྱི་ཐ་མར་ཕྱི་དབུགས་ཆད། རླུང་རྣམ་པར་
ཤེས་པ་ལ་ཐིམ་ནས་དར་ཅིག་རིག་པ་སྙིང་དབུས་སུ་བརྒྱལ་ནས་དྲན་པ་མེད་པའི་ཚེ་ནང་དབུགས་
ཆད་པའི་སྐབས་ཏེ། ཀློང་གསལ་ལས། དེ་ནས་ལུས་ཀྱི་ཁྲག་འདུས་ནས། ། སྲོག་རྩའི་ནང་
ནས་ཁྲག་ཐིག་བརྒྱབ། །ཁ་དང་མིག་གཉིས་སྐྱ་ལོག་འགྲོ །དབུགས་ནི་ཁྲུ་གང་ཙམ་དུ་ཆད། །
དེ་ནས་ཁྲག་ཐིག་གཉིས་བརྒྱབ་པས། ། མགོ་གུག་དབུགས་ནི་མདའ་གང་ཆད། །དེ་ནས་ཁྲག་
ཐིག་གསུམ་བརྒྱབ་པས། ། ཨིག་ཅང་དབུགས་ནི་འདོམ་གང་ཆད། ། དེ་ནས་ཕྱི་དབུགས་ཆད་
པ་དང་། ། རིག་པ་སྙིང་དཀྱིལ་བརྒྱལ་ནས་སྡོད། ། ཅེས་དང་། དེ་ཚེ་སྣང་བ་འདི་ལྟར་
འདུས། །ཕྱི་ཡི་དབང་པོ་དྲན་བྱེད་རྣམས། །མུན་སྲོས་བཞིན་དུ་འུབ་ཀྱིས་འདུ། །རིག་པ་སྙིང་
– 352 -



འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས།
ir
i
གི་དཀྱིལ་དུ་འདུས། ། སྨྲ་ཡང་མི་ཤེས་དྲན་པ་ཉམས། །ཞེས་གསུངས། དེ་ནས་ཕྱི་དབུགས་
ཆད་པར་གྱུར་མ་ཐག་ཏུ་སྐེ་རྩིས་གཉིས་ལ་ལག་པས་མྱོང་ནས་མ་ཆད་བར་དུ་མི་མནན་ཅིང་སྐྱེ་
རྩིས་ཆད་མ་ཐག་ནས་ཅུང་དྲག་ཏུ་མནན་པས་རོ་རྐྱང་གི་རླུང་དབུ་མར་ཐིམ་པས་ཐུགས་དམ་ཟིན་
པར་ངེས་སོ། །དེ་དུས་དར་གྱིས་མགྲིན་པ་དམ་དུ་བཅིང་བའི་ལུགས་ཀྱང་མཆིས་སོ། ། སྐབས་
དེར་ གདུང་ ཡང་ དྲང༌པོར་བསྲིང་བའི་ ཐབས་ལ་འབད་ན་ ཐུགས་དམ་ལ་བཞུགས་ནས་གང་
དགར་བཞག་ཀྱང་ཡོ་བར་མི་འགྱུར་རོ། ། དེ་ལྟར་ཕྱི་དབུགས་འཆད་དུ་ཉེ་བ་ན་རྫོགས་རིམ་རྩེ་
རླུང་སྒོམ་པའི་རྣལ་འབྱོར་པ་ལ་ཐུགས་དམ་གྱི་གསལ་འདེབས་ངོ་སྤྲོད་འདི་ལྟར་བྱའོ། །འོ་རྣལ་
འབྱོར་པ་ཁྱེད་ཀྱིས་རྫོགས་རིམ་རྩ་རླུང་ཐིག་ལེའི་ཟབ་ལམ་ཇི་ལྟར་ཉམས་སུ་བླངས་པ་དང་མཐུན་
པར་སྐབས་འདིར་ཁྱེད་ཀྱི་རོ་རྐྱང་གི་དྭངས་མ་ཐམས་ཅད་དབུ་མའི་ཡར་མར་གྱི་ཨ་ཧཾ་ལ་འདུས་
ཡར་སྣའི་དྭངས་མ་དཀར་པོ་ཐུར་དུ་བབ་པའི་དུས་སུ་ཕྱི་རྟགས་སུ་སྣང་བ་ཐམས་ཅད་ཟླ་བ་ཤར་
བ་བཞིན་དུ་དཀར་ལམ་པ་འཆར། ནང་རྟགས་སུ་དུ་བ་ལྟ་བུ་དང་སྨིག་རྒྱུ་ལྟ་བུའི་སྣང་བ་
འཆར་ཞིང་ཤེས་པའི་རང་མདངས་གསལ་བར་སྣང་བའི་ཉམས་ཞེས་བྱའོ། ། ཞེ་སྡང་ལས་གྱུར་
པའི་རྟོག་པ་སོ་གསུམ་དང་གཟུགས་རྟོག་རགས་པ་འགགས། དགའ་བའི་ཡེ་ཤེས་སྐྱེ། སྟོང་
པའི་འོད་གསལ་ཞེས་བྱ་བ་སྐད་ཅིག་མ་དང་པོའོ། ། དེའི་ངོ་བོ་ལ་མ་ཡེངས་པར་ལྟོས་དང་ཞེ་
སྡང་རྣམ་དག་རྡོ་རྗེ་སེམས་དཔའ་སྐུ་རྡོ་རྗེ་འགྲུབ་པར་འགྱུར་རོ། །མར་སྣེའི་དྭངས་མ་དམར་པོ་
གྱེན་དུ་བྱོན་པའི་དུས་སུ་ཕྱི་རྟགས་སུ་སྣང་བ་ཐམས་ཅད་ཉི་མ་ཤར་བ་ལྟར་དམར་ལམ་པ་འཆར།
ནང་རྟགས་སུ་མེ་ཁྱེར་ལྟ་བུར་དམར་ཕྲོམ་ཕྲོམ་པ་འཆར་ཞིང་སེམས་ཤིན་ཏུ་གསལ་བར་སྣང་བས་
སྣང་བ་མཆེད་པའི་ཉམས་ཞེས་བྱའོ། ། འདོད་ཆགས་ལས་གྱུར་བའི་རྟོག་པ་བཞི་བཅུ་དང་
འཛིན་རྟོག་རགས་པ་འགགས། མཆོག་དགའི་ཡེ་ཤེས་སྐྱེ། ཤིན་ཏུ་སྟོང་པའི་འོད་གསལ་ཞེས་
བྱ་བ་སྐད་ཅིག་གཉིས་པའོ། །དེའི་ངོ་བོ་ལ་མ་ཡེངས་པར་ལྟོས་དང་འདོད་ཆགས་རྣམ་དག་སྣང་
བ་མཐའ་ཡས་གསུང་རྡོ་རྗེ་འགྲུབ་པར་འགྱུར་རོ། ། དྭངས་མ་དཀར་དམར་སྙིང་གར་འཕྲད་
པས་སྲོག་རྩའི་རླུང་འགགས་ཏེ་ཕྱི་རྟགས་སུ་སྣང་བ་ཐམས་ཅད་ཉེར་དགུའི་སྨག་ནག་ལྟར་ནག་
ལམ་པ་འཆར། ནང་རྟགས་སུ་རྣམ་ཤེས་བུམ་ནང་མར་མེ་ལྟར་གསལ་ཞིང་གཏི་མུག་ལས་གྱུར་
བའི་རྟོག་པ་བདུན་དང་ཤིན་ཏུ་ཕྲ་བའི་རྟོག་པའང་འགགས། དགའ་བྲལ་ཡེ་ཤེས་སྐྱེ། སྟོང་
པ་ཆེན་པོའི་འོད་གསལ་ཞེས་བྱ་བ་སྐད་ཅིག་གསུམ་པའོ། ། དེའི་ངོ་བོ་ལ་མ་ཡེངས་པར་ལྟོས་
དང་གཏི་མུག་རྣམས་རྣམ་དག་རྣམ་པར་སྣང་མཛད་ཐུགས་རྡོ་རྗེ་འགྲུབ་པར་འགྱུར་རོ། ། ཞེས་
བརྗོད་དོ། །ཕྱི་དབུགས་ཆད་པ་དང་ནག་ལམ་འཆར་བ་དུས་གཅིག་པས་དེ་དུས་སུ་འཕོ་བ་དང་
གསལ་འདེབས་རྣམས་བྱ་དགོས་སོ། ། ནག་ལམ་ཡལ་བའི་རྗེས་དེ ར་གཞི་ཡི་འོད་གསལ་འཆར་
- 353 -
]



༄༅། །ཡང་གསང་ལྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ir
ir
ir
བས་ལྟ་བ་རྟོགས་པའི་རྣལ་འབྱོར་པ་ལ་ཐུགས་དམ་གསལ་འདེབས་འདི་ལྟར་བྱའོ། ། འོ་ལགས་
སོ་དེ་ནས་ཁྱེད་རང་གི་སྙིང་གའི་ཨ་ཧཱུྃ་རྫོགས་པར་ཐིམ་པས་སྣང་བ་ཐམས་ཅད་སྤྲིན་མེད་ཀྱི་ནམ་
མཁའ་ལྟ་བུ་སྟོང་པའི་འོད་གསལ་མཐའ་དབུས་མེད་པ་འཆར། ལྷན་ཅིག་སྐྱེས་པའི་ཡེ་ཤེས་སྐྱེ།
སེམས་དྲི་མ་དང་བྲལ་བ་ཉེ་བར་ཐོབ་པའི་ཉམས་ཞེས་བྱ། སྣང་བ་གསུམ་ག་འགགས་ཐམས་
ཅད་སྟོང་པ་འོད་གསལ་གྱི་ཉམས་ཞེས་བྱ་བ་སྐད་ཅིག་བཞི་པའོ། །དེའི་ཚེ་སེམས་ཅན་རྣམས་ལ་
གདོད་ནས་བཞུགས་པའི་མི་ཤིགས་པ་ཆེན་པོ་ཀ་དག་ཆོས་ཀྱི་སྐུ་སྟེ་ཡེ་ཐོག་ཏུ་གྲོལ་བ་ཞེས་བྱ་བ་
ཡིན་ལ། དེ་ལྟ་བུའི་གཞིའི་འོད་གསལ་སེམས་ཅན་ཐམས་ཅད་ལ་གདོད་མ་ནས་གནས་པའི་
སྟེང་དུ། སྔོན་བླ་མ་དམ་པས་བསྟན་པ་ལྟར་རང་གིས་གོམས་པར་བྱས་པའི་འོད་གསལ་དེ་ཉིད་
མངོན་དུ་གྱུར་པས་མ་བུ་འཕྲོད་དེ། ཟབ་མོའི་གནད་ཀྱི་འོད་གསལ་རྣམ་པར་མི་རྟོག་པ་དེ་ཉིད་
ཀྱི་ངང་ལ་བཞག་པས་སྐད་ཅིག་གཅིག་གིས་རྫོགས་སངས་རྒྱས་ཞེས་པའི་ཚུལ་གྱིས་འཆི་བ་འོད་
གསལ་ཆོས་ཀྱི་སྐུར་སངས་རྒྱས་པ་ཞེས་བྱ་སྟེ། ཀ་དག་ཆོས་སྐུའི་བར་དོ་ལ་གྲོལ་བ་ཐོབ་པའོ། །
ཞེས་ལན་གསུམ་བརྗོད་པས་གྲོལ་བར་ངེས་སོ། །གཞན་ཡང་ཐོས་གྲོལ་ལས། དེའི་དུས་སུ་
བར་དོ་དང་པོ་ཆོས་ཉིད་འོད་གསལ་ཞེས་ཀྱང་བྱ༔ ཆོས་ཀྱི་སྐུའི་དགོངས་པ་ཕྱིན་ཅི་མ་ལོག་པ་
ཞིག་འགྲོ་བ་ཀུན་གྱི་རྒྱུད་ལ་འཆར་ཏེ༔ དེ་ཡང་ཕྱི་དབུགས་ཆད༔ ནང་དབུགས་མ་ཆད་
པའི་བར་དེར་རླུང་ཨ་ཝ་དྷུ་ཏིར་ཐིམས་པའི་དུས་ཡིན་ཏེ༔ དེ་ལ་ཕལ་བས་ནི་རྣམ་ཤེས་བརྒྱལ་
ཟེར་རོ༔ ཡུན་ནི་ངེས་པ་མེད་དེ༔ རྟེན་བཟང་ངན་དང༔ རྩ་རླུང་གི་རིམ་པ་ཡིན་ཏེ
ཉམས་ལེན་དུ་མ་རེ་ཡོད་པ་དང༔ ཞི་གནས་བརྟན་པོ་ཡོད་པ་དང༔ རྩ་བཟང་བའི་རིགས་
རྣམས་ནི་ཡུན་རིང་དུ་གནས་པ་ཡང་ངོ༔ དེ་ལ་ནི་ངོ་སྤྲོད་འདི་ནན་ཏན་བསྐྱེད་ལ་དབང་པོའི་
བུ་གར་ཆུ་སེར་མ་ཐོན་གྱི་བར་དུ་བསྐྱར་ལ་གདབ་པོ༔ སྡིག་པོ་ཆེ་དང༌། རྩྭ་ངན་པའི་རིགས་
ལ་ལ་ནི་ཡུན་ཙམ་ལ་སེ་གོལ་རེའི་ཡུན་ལས་མི་གནས་པའང་ཡོད་དོ༔ ལ་ལ་ཟན་ཟ་ཡུན་ཙམ་
ལས་ མིག་གནས་ པ་ཡང་ཡོད་དེ༔ མདོ་ རྒྱུད་ ཕལ་ཆེར་ལས་ ཞག་ ཕྱེད་དང༌བཞིར་ བརྒྱལ་་
གསུངས་པས༔ ཕལ་ཆེར་ནི་ཞག་ཕྱེད་དང་བཞིར་གནས་པས་འོད་གསལ་ངོ་སྤྲོད་འདི་ནན་
ཏན་བྱའོ། །གདབ་ལུགས་ནི་རང་གིས་ཐུབ་ན་རང་གིས་གོང་ནས་འཕེན་པ་བཏང་ངོ༔ རང་
གིས་མ་ཐུབ་ན་བླ་མའམ༔ སློབ་མའམ༔ མཆེད་གྲོགས་བློ་སེམས་འདྲེས་པ་གཅིག་རྩེར་
བཞག་སྟེ༔ ད་ནི་ས་ཆུ་ལ་ཐིམ་པའི་རྟགས་གདའོ༔ ཞེས་རྟགས་རྣམས་རིམ་པ་ལྟར་གསལ་
གདབ༔ རྟགས་རྣམས་རིམ་པར་རྫོགས་ལ་ཁད་པ་དེར༔ སེམས་བསྐྱེད་འདི་ལྟར་ཕོག་པར་
བྱའོ༔ ཀྱེ་རིགས་ཀྱི་བུ་ཞེས་པའམ༔ བླ་མ་ཡིན་ན༔ དྲུང་པ་ལགས༔ ཐུགས་བསྐྱེད་
མ་ཡེངས་པར་མཛད་འཚལ༔ ཞེས་སྙན་དུ་སྐད་ཆུང་ངུས་ཞུ༔ མཆེད་གྲོགས་དང་གཞན་
- 354 —



འཚི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས།
མའི་མིང་ནས་འབོད་ལ་འདི་སྐད་དོ༔ ཀྱི་རིགས་ཀྱི་བུ༔ ད་ནི་འཆི་བ་ཞེས་བྱ་བ་དེ་སླེབས་
ནས་འདུག་པས་ཁྱེད་རང་སེམས་བསྐྱེད་འདི་ལྟར་དུ་མཛོད་ཅིག ༔ ཀྱེ་མ་བདག་ནི་འཆི་བའི་
དུས་ལ་བབས་ནས་འདུག་གི ད་རེས་འཆི་བ་འདི་ལ་བརྟེན་ནས་བྱམས་སྙིང་རྗེ་བྱང་ཆུབ་ཀྱི་
སེམས་འབའ་ཞིག་གི་ཐུགས་བསྐྱེད་དེ༔ ནམ་མཁའ་དང་མཉམ་པའི་སེམས་ཅན་ཐམས་ཅད་
ཀྱི་དོན་དུ་རྫོགས་པའི་སངས་རྒྱས་ཐོབ་པར་བྱའོ༔ སྙམ་དུ་སེམས་བསྐྱེད་པ་དང༔ ཁྱད་
པར་དུ་ད་རེས་སེམས་ཅན་ཐམས་ཅད་ཀྱི་དོན་དུ་འཆི་བ་འོད་གསལ་ཆོས་ཀྱི་སྐུ་ངོ་ཤེས་པར་བྱ་
སྟེ༔ དེའི་ངང་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་ནས་སེམས་ཅན་ཐམས་ཅད་ཀྱི་
དོན་བྱའོ༔ དེ་མ་ཐོབ་ཀྱང་བར་དོ་ལ་བར་དོར་ངོ་ཤེས་པར་བྱ་ལ༔ བར་དོར་ཟུང་འཇུག་
ཕྱག་རྒྱ་ཆེན་པོའི་སྐུ་མངོན་དུ་བྱས་ནས༔ གང་ལ་གང་འདུལ་གྱི་སྣང་བས་ནམ་མཁའི་མཐའ་
དང་མཉམ་པའི་སེམས་ཅན་ཐམས་ཅད་ཀྱི་དོན་བྱའོ་སྙམ་པའི་སེམས་བསྐྱེད་ཀྱི་འདུན་པ་དང་མ་
བྲལ་བར་ཁྱེད་རང་སྔར་གང་ལ་གོམས་པའི་གདམས་ངག་དེའི་ཉམས་ལེན་དྲན་པར་གྱིས་ཤིག
ཅེས་རྣ་བར་མཆུ་གཏད་ལ་ཚིག་གསལ་བར་བཤད་དེ༔ སྐད་ཅིག་ཀྱང་མ་ཡེངས་སུ་མི་འཇུག་
པར་ཉམས་ལེན་གསལ་གདབ་བོ༔ དེ་ནས་ཕྱི་དབུགས་ཆད་པ་དང༔ རྩ་གཉིད་ལོག་དྲག་
ཏུ་མནན་ལ་ཚིག་གིས་གསལ་འདི་སྐད་གདབ་པོ༔ བླ་མའམ་རང་ལས་ཆེ་བའི་བཤེས་གཉེན་
པ་ཡིན་ན། དྲུང་བ་ལགས་རང་རེ་ལ་ད་ལྟ་གཞིའི་འོད་གསལ་ཤར་ནས་ཡོད་དོ༔ ངོ་ཤེས་
པར་གྱིས་ཤིག༔ ཉམས་ལེན་གྱི་ཐོག་ཏུ་འཇོག་པར་མཛོད་ཅིག༔ ཅེས་ཞུའོ༔ གཞན་
ཐམས་ཅད་ལ་འདི་ལྟར་ངོ་སྤྲོད་དོ༔ ཀྱེ་རིགས་ཀྱི་བུ་ཆེ་གེ་མོ་ཁྱོད་ཉོན་ཅིག༔ ཁྱོད་ལ་ད་ལྟ་
ཆོས་ཉིད་དག་པའི་འོད་གསལ་ཤར་ནས་ཡོད་དོ༔ ངོ་ཤེས་པར་གྱིས་ཤིག༔ ཀྱེ་རིགས་ཀྱི་བུ་
ཁྱེད་རང་གི་ད་ལྟའི་ཤེས་རིག་གི་ངོ་བོ་སང་ངེ་བ་འདི༔ དངོས་པོ་དང་མཚན་མ་ཁ་དོག་ཅིའི་
ངོ་བོར་ཡང་མ་གྲུབ་པར་སྟོང་སེང་ངེ་བ་འདུག་པ་འདི་ཀ་ཆོས་ཉིད་ཀུན་ཏུ་བཟང་མོ་ཡིན་ནོ༔
ཁྱོད་ཀྱི་ཤེས་རིག་འདི་སྟོང་བདོ་ཙམ་ན་སྟོང་པ་ཕྱལ་ཆད་དུ་མ་སོང་བར་རང་གི་ཤེས་རིག་མ་
འགགས་པར་གསལ་སང་ངེ༔ ཝལ་ལེ་བ༔ འདི་ཀ་རིག་པ་སངས་རྒྱས་ཀུན་ཏུ་བཟང་པོ་
ཡིན་ནོ༔ རང་གི་རིག་པ་དངོས་པོ་ཅི་ཡང་མ་གྲུབ་པའི་ངོ་བོ་སྟོང་པ་དང༔ རང་གི་ཤེས་
རིག་ཝ་ལེར་གསལ་བར་འདུག་པ་འདི་གཉིས༔ དབྱེར་མི་ཕྱེད་པར་འདུག་པ་འདི་ཀ་སངས་
རྒྱས་ཆོས་ཀྱི་སྐུ་ཡིན་ནོ༔ རང་གི་རིག་པ་གསལ་སྟོང་དབྱེར་མེད་འོད་ཀྱི་ཕུང་པོ་ཆེན་པོར་
བཞུགས་པ་འདི་ལ་སྐྱེ་འཆི་མེད་པས་སངས་རྒྱས་འོད་མི་འགྱུར་བ་འདི་ཀ་ཡིན་ནོ༔ དེ་ངོ་ཤེས་
པས་ཆོག་གོ༔ རང་གི་ཤེས་རིག་གི་ངོ་བོ་སང་ངེ་བ་འདི་སངས་རྒྱས་ སུ་ངོ་ཤེས་ནས་རང་གི་
རིག་པ་ལ་རང་ལྟ་བ་དེ༔ སངས་རྒྱས་ཀྱི་དགོངས་པ་ལ་འཇོག་པ་ཡིན་ནོ༔ ཞེས་ལན་གསུམ་
- 355 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མམ༔ བདུན་གྱི་བར་དུ་སྒྲ་དག་ལ་གསལ་བར་བརྗོད་དོ༔ དེས་དང་པོས་སྔར་བླ་མས་ངོ་
སྤྲད་པ་དྲན༔ གཉིས་པས་རང་རིག་རྗེན་པ་འོད་གསལ་དུ་ངོ་འཕྲོད༔ གསུམ་པས་རང་ངོ་
ཤེས་ནས་ཆོས་སྐུ་འདུ་འབྲལ་མེད་པར་གྱུར་ཏེ་གྲོལ་བར་ངེས་སོ༔ དེས་འོད་གསལ་དང་པོ་ལ་
ངོ་འཕྲོད་དེ་གྲོལ་ལོ༔ ཞེས་གསུངས་སོ༔ གཞན་ཡང་རྩེ་གཅིག་མན་གྱི་རྣལ་འབྱོར་པ་ཞིག་
ཡིན་ན་དེ་ལ་གསལ་འདེབས་འདི་ལྟར་བྱའོ། །ཀྱེ་གསོན་དང་སྐལ་ལྡན་རྣལ་འབྱོར་པ། །ཁྱེད་
ད་ལྟར་ཚེ་ལས་འདས་པ་ཡིན། །ད་ཐུགས་དམ་བཟུང་བའི་དུས་ལ་བབ། ། ཁྱོད་སེམས་ཀྱིས་
སེམས་ལ་ཚུར་ལྟོས་དང་། །སེམས་སྟོང་པ་གཟུགས་དང་ཁ་དོག་མེད། །དེ་མེད་པ་མ་ཡིན་རང་
མདངས་གསལ། ། དེ་ཏིལ་གྱི་མར་མེ་རླུང་མེད་བཞིན། ། སེམས་རྩེ་གཅིག་དེ་ཡི་ངང་ལ་ཞོག།
སེམས་བདེ་བ་ཆེན་པོའི་ཉམས་རྟོགས་ལ། ། ཁྱོད་མ་ཆགས་མ་ཞེན་ངོ་བོར་ལྟོས། ། དོན་བདེ་
སྟོང་ཕྱག་རྒྱ་ཆེན་པོ་ཡིན། ། སེམས་གསལ་རིག་སྟོང་རྗེན་ལྷང་ངེ་བ། ། དེ་མཆོག་ཏུ་མ་འཛིན་
ངོ་བོར་ལྟོས། ། དོན་གསལ་སྟོང་ཕྱག་རྒྱ་ཆེན་པོ་ཡིན། ། དོན་ཅི་ཡང་མ་གྲུབ་སྟོང་པ་ཉིད། །
དེ་སྟོང་པར་འཛིན་པའི་འཁྲི་བ་ཆོད། ། སེམས་གང་ཤར་མ་བཅོས་སོ་མར་ཞོག ། ཁྱོད་ཡུན་
རིང་ཐུགས་དམ་ཟུངས་མཛོད་དང༌། །ཁྱོད་སྟོང་ཉིད་རྟོགས་པ་མངོན་དུ་འགྱུར། །སང་ལུས་
སེམས་སོ་སོར་བྲལ་ཙམ་ན། ། རང་གར་སྐྱེས་རང་དབང་ཐོབ་པ་ཡིན། ། ཞེས་ལན་གསུམ་
བརྗོད་པས་གོལ་ས་ཆོད་དོ། ། སྤྲོས་བྲལ་ཡན་ཆད་རྟོགས་པའི་རྣལ་འབྱོར་པ་ལ། ཁྱེད་ཀྱིས་
ཐུགས་དམ་མ་ཡེངས་པར་མཛད་དུ་གསོལ། ཞེས་པ་ཙམ་ལས་གསལ་འདེབས་གཞན་བྱེད་མི་
དགོས་སོ། ། ཉམས་རྟོགས་ཧ་ཅང་མི་མཐོ་ཞིང་མོས་གུས་དྲག་པོ་ཅན་གྱི་གང་ཟག་ལ་གསལ་
འདེབས་དབྱངས་སུ་ལེན་པ་ནི། ཀྱེ་མ་སྐལ་ལྡན་རིགས་ཀྱི་བུ། ། སྙིང་ག་ཆོས་ཀྱི་འཁོར་ལོ་
ན། །ཙིཏྟ་རིན་ཆེན་སྙིང་གི་དབུས། །པདྨ་ཉི་ཟླ་བརྩེགས་པའི་སྟེང༌། །དྲིན་ཅན་རྩ་བའི་བླ་མ་
དེ། །རྡོ་རྗེ་འཆང་གི་ཆ་ལུགས་སུ། ། མཚན་དང་དཔེ་བྱད་རྒྱུན་དང་ལྡན། ། འོད་དང་འོད་
ཟེར་འབར་ཞིང་གདའ། ། སངས་རྒྱས་ཐམས་ཅད་འདུས་པའི་སྐུ། ། བླ་མ་ཆོས་སྐུ་རྡོ་རྗེ་
འཆང་། ། ཁྱོད་ཀྱི་སེམས་ཉིད་ཆོས་སྐུ་དང༌། ། དབྱེར་མེད་གཅིག་ ཏུ་ འདྲེས་ནས་གདའ། །
སེམས་ཀྱིས་སེམས་ལ་ཚུར་ལྟོས་དང་། །ངོ་བོ་སྟོང་པར་འདུག་པ་དེ། །བླ་མ་ཆོས་སྐུ་ཡིན་པར་
གདའ། ། རང་བཞིན་གསལ་བར་འདུག་པ་དེ། ། བླ་མ་ལོངས་སྐུ་ཡིན་པར་གདའ། ། སྣ་
ཚོགས་འགག་མེད་འཆར་བ་དེ། །བླ་མ་སྤྲུལ་སྐུ་ཡིན་པར་གདའ། །དེ་གསུམ་དབྱེར་མེད་དོན་
གཅིག་པ། ། སྐུ་གསུམ་དབྱེར་མེད་ངོ་བོ་ཉིད། ། བླ་མ་སངས་རྒྱས་རིན་པོ་ཆེ། ། ཁྱོད་དང་
དབྱེར་མེད་གཅིག་ནས་གདའ། ། མོས་གུས་བསྒོམ་པའི་དོན་འགོ་སྟེ། ། བླ་མའི་བྱིན་རླབས་
སེམས་ལ་ཞུགས། །ཐུགས་ཡིད་གཅིག་ཏུ་འདྲེས་ནས་གདའ། །སྤྲིན་ཐག་ཆོད་པའི་ནམ་མཁའ་
– 356 —



འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས།
C
བཞིན། །གཞི་ཡི་འོད་གསལ་ཤར་ནས་གདའ། །མ་ཡེངས་དེ་ཡི་ངང་ལ་ཞོག །སངས་རྒྱས་
ཟེར་བའི་སྒྲ་བོ་ཆེ། །ད་ནི་ཐོབ་ལ་ཁད་དུ་གདའ། །སྐལ་ལྡན་ཁྱོད་ལས་སྐྱིད་པ་མེད། །ཅེས་
བརྗོད་དོ། ། བསྐྱེད་རིམ་ལྷའི་རྣལ་འབྱོར་པ་ཞིག་ཡིན་ན་ཡི་དམ་གྱི་མངོན་རྟོགས་བཀླགས་ཏེ།
ཀྱེ་རིགས་ཀྱི་བུ༔ ཁྱེད་རང་གི་ཡི་དམ་འདི་སྒོམས་ཤིག༔ མ་ཡེངས་ཤིག༔ འདུན་པ་
དྲག་པོ་ཡི་དམ་ལ་གཏོད་ཅིག༔ སྣང་ལ་རང་བཞིན་མེད་པ་ཆུ་ནང་གི་ཟླ་བ་ལྟར་སྒོམས་ཤིག
གདོས་བཅས་ སུ་མ་བསྒོམས་ཤིག༔ ཅེས་གསལ་གདབ་བོ༔ སྐྱེ་བོ་ཐ་མལ་པ་ཡིན་ན༔
ཇོ་བོ་ཐུགས་རྗེ་ཆེན་པོ་སྒོམས་ཤིག༔ ཅེས་དང་ཡང་ན། ཀྱེ་མ་གསོན་དང་སྐལ་ལྡན་རྣལ་
འབྱོར་པ། ། དགྲ་འཆི་བདག་གཤིན་རྗེ་དབང་ཆེ་བས། ། ཁྱོད་མི་རྟག་ཚེ་ལས་འདས་ནས་
སོང༌། །དུས་ད་དུང་བེམ་རིག་མ་བྲལ་སྐབས། །ལྷ་ཡི་དམ་བསྒོམ་པའི་དུས་ལ་བབ། །རྒྱན་ཆ་
ལུགས་ཕྱག་མཚན་ཡོངས་སུ་རྫོགས། །དཔེ་མེ་ལོང་ནང་གི་གཟུགས་བརྙན་བཞིན། །དེ་གསལ་
ལ་སྤུ་རིས་དོད་པར་བསྒོམ། །སྐུ་ཨ་འཐས་ཐེར་ཟུག་མ་ཡིན་པར། །དེ་གསལ་སྟོང་ནམ་མཁའི་
འཇའ་བཞིན་བསྒོམ། ། དེ་མོས་པ་ཡིད་བྱེད་མ་ཡིན་པར། ། རང་ཡི་དམ་དངོས་ཀྱི་ང་རྒྱལ་
སྐྱེད། །ལུས་ཙིཏྟ་སྙིང་གི་གཞལ་ཡས་ན། ། གདན་པདྨ་ཉི་མ་ཟླ་བའི་སྟེང་། ། སེམས་ཐུགས་
སྲོག་ས་བོན་ཡི་གེ་དེ། ། དཔེ་རླུང་མེད་མར་མེ་བཞིན་དུ་གསལ། །དེ་རྣམ་པ་གསལ་ཡང་ངོ་བོ་
སྟོང་། །དཔེ་ཆུ་ནང་ཟླ་བའི་གཟུགས་བརྙན་བཞིན། །ཁྱོད་རྩེ་གཅིག་རིག་པ་དེ་ལ་གཏོད། །
ཁྱོད་ད་ནས་ལུས་སེམས་བྲལ་བའི་ཚེ། །ཁྱོད་བར་དོའི་ཡིད་ལུས་མི་འཆར་བར། །ལུས་ཡི་དམ་
ལྷ་ཡི་སྐུར་གྱུར་ནས། ། ལྷ་དེ་དང་དབྱེར་མེད་སངས་རྒྱས་ཚེ། ། དོན་ཕྱག་རྒྱ་ཆེན་པོའི་རིག་
འཛིན་ཐོབ། ། དོན་དེ་ཕྱིར་ཡུན་རིང་ཐུགས་དམ་ཟུངས། ། དེ་ལྟར་ལན་གསུམ་བརྗོད་པས།
ཐུགས་ དམ་ ཟིན་ པའི་ རྟགས་ ལ་ ཤ་ མདངས་ སྔར་བས་ དྭངས་ལ་ འཛུམ་ བག་ཆགས་ པ་ དང་།
གདུང་དེ་ལ་རོའི་སྣང་བ་མི་འཆར་ཞིང་ཉམས་ལེན་ཅན་གམ་དེར་བསྡད་ན་ཉམས་གསལ་བ་དང་
མོས་གུས་འབར་བ་སོགས་འབྱུང་ངོ༌། ། ཕྱི་རྟགས་སུ་ནམ་མཁའ་གཡའ་དག་པ་དང་། འཇའ་
འོད་སྒྲ་དང་ས་གཡོ་བ་སོགས་འབྱུང་ངོ༌། ། སྐུ་གདུང་འབར་བ་ལས། ས་ནི་གཡོ་བའི་སྐྱེས་བུ་
དེའི། ། དབུགས་དང་བྲལ་བའི་ཚེ་གཡོས་ན། ། འདིས་ནི་ཉན་ཐོས་ས་ཐོབ་བོ། ། དེ་བཞིན་
ཞག་ནི་གསུམ་ན་ཡང་། །དེ་ཉིད་ས་ནི་གཡོས་བྱུང་ན། །འདིས་ནི་རང་སངས་རྒྱས་ཀྱི་ས། །
ཞག་ནི་དྲུག་ན་བྱུང་བ་ན། །འདི་ནི་བྱང་ཆུབ་སེམས་དཔའ་ཡི། ། ས་ལ་འཇུག་གོ་མཁའ་འགྲོ་
མ། །གལ་ཏེ་ཞག་ནི་དགུ་ན་ཡང་། ། ས་ནི་གཡོས་པར་གྱུར་ན་ནི། ། འདིས་ནི་རིག་པ་འཛིན་
པ་ཡི། །ས་ལ་ཅི་དགར་སྤྱོད་པར་ནུས། །ས་ནི་གཡོས་པའི་སྐལ་ལྡན་ལ། །སངས་རྒྱས་འབྲས་
བུ་མི་སྣང་སྟེ། ། དེ་བཞིན་ས་དང་ལམ་རྣམས་ལ། ། ཡུན་དུ་སྦྱོང་ཞིང་གནས་པའོ། ། ཞེས་
-- 357 –



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སོ། ། དེ་ལ་སྤོས་དང་རོལ་མོ་སོགས་ཀྱི་སྒྲ་ཡིས་ཐོག་མར་ཐུགས་དམ་དཀྲོལ་བའི་རྒྱུ་བྱེད་པས་
གཟབ་པ་དང༌། སྡིག་ཅན་དང་གྲིབ་ཅན་ལ་འཛེམ་དགོས། ཐོག་མར་སྙན་གྱི་དྲུང་དུ་སྒྲ་ཆུང་
ངུས་གསལ་འདེབས་བྱེད་ཉིན་རེ་བཞིན་དུ་གསལ་འདེབས་གང་འོས་ཡང་ཡང་བྱས་ན་ཐུགས་
དམ་ཟིན་པར་ངེས་སོ། ། ཐུགས་དམ་གྲོལ་རྟགས་སུ་སྣ་ནས་ཆུ་སེར་འབྱུང་ཞིང་མདོག་ངན་དུ་
འགྲོའོ། །སྤོས་དང་རོལ་མོ་སོགས་ཀྱིས་དཀྲོལ་ན་ཉེས་པ་ཤིན་ཏུ་ཆེ་བས་འཕོ་བ་འདེབས་པ་མན་
ངག་ཡིན་ནོ། །ཁྱད་པར་དུ་འཕགས་པའི་མན་ངག་ནི། ཉི་ཟླ་ཁ་སྦྱོར་ལས། སྐུ་དང་ཡེ་ཤེས་
འཇུག་ལུགས་ནི། ། རིག་པ་འདི་ལྟར་གཏད་པར་བྱ། ། ཕུང་པོ་སེངྒེའི་ཉལ་ལུགས་ཀྱིས། །
རིག་པ་ཉིད་ནི་མིག་ལ་གཏད། ། ཡིད་ཙམ་བར་སྣང་ལམ་དུ་བྱ། ། དབྱིངས་དང་རིག་པ་མི་
འགྱུར་ན། ། མི་དེ་བར་དོ་མེད་པར་ནི། ། འཚང་རྒྱ་བ་ལ་ཐེ་ཚོམ་མེད། ། ཅེས་པའི་དོན་
བཞུགས་སྟངས་གསུམ་མམ། སེངྒེའི་ཉལ་ལུགས་ལ་གནས་པས་ཤེས་པ་མིག་ལ་གཏད། མིག་
དབྱིངས་རིག་ལ་གཏད་ནས་ཀ་དག་གི་ངང་ལ་སྤྲོ་བསྡུ་མེད་པའི་ངང་ནས་འཚོ་བའི་འདུ་བྱེད་
བཏང་བས་སྐད་ཅིག་ལ་གྲོལ་བར་འགྱུར་རོ། ། འདི་ལ་གསང་ལམ་ངོ་སྤྲོད་ཀྱང་བྱ་སྟེ་ཤིན་ཏུ་
གནད་ ཟབ་ པའི་ ཕྱིར་ ད་ ལྟའང་ ནམ་ མཁའ་ དྭངས་ པའི་ ཚེ་ རིག་ པ་ དབྱིངས་ སུ་ གཏད་ དེ།
བདག་ངེས་པར་འཆི་བའི་དུས་ལ་བབ་པ་ཡིན་པས་སྤྲོས་པ་མེད་པའི་ཀློང་དུ་མྱ་ངན་ལས་འདའ་
བར་བྱ་བའོ་སྙམ་དུ་དབུགས་ཕྱིར་འཕངས་པའི་ཕྱི་ལ་ཤེས་པ་གཏད་མེད་དུ་འཇོག་པ་ཤིན་ཏུ་མྱུར་
བའི་ལམ་ཡིན་ནོ། ། ཡང་ན་ཕྱི་དབུགས་ཆད་ནང་དབུགས་མ་ཆད་པའི་དུས་དེར། བདག་
ཉིད་ཀྱིས་སྐད་ཅིག་གི་བར་དུ་ཆོས་ཉིད་མངོན་སུམ་གྱི་དགོངས་པ་ལ་གནས་པར་བྱས་ལ། དེ་
ནས་ཕ་རོལ་པོ་དབུགས་དང་བྲལ་ལ་ཁད་པ་དེའི་ཁ་སྣ་གསུམ་དང་རང་གི་ཁ་སྣ་གསུམ་སྤྲད་ལ་
རླུང་ཕར་འགྲོ་བ་ལ་དུམ་བུ་གསུམ། ཚུར་སྡུད་པ་ལ་གསུམ་ལས། ཕར་གྱི་དུམ་བུ་དང་པོ་ཨོཾ་
དཀར་པོར་བསམས་ལ་འཕང་། གཉིས་པ་ཨཱ༔ དམར་པོར་བཅས་ཏེ་འཕང་། ཐ་མ་གང་ཡང་
མི་བསམ་པར་འཕང་ངོ༌། ། ཚུར་གྱི་གསུམ་ག་ལ་ཧཱུྃ་དུ་བསམས་ཏེ་དེའི་ཤེས་པ་ཧཱུྃ་མཐིང་ག་
བདག་གི་རིག་པ་ལ་དྲང༌། ངག་ཏུ་ཡང་ཧཱུྃ་ཞེས་རྒྱུ་ཞབས་འུབས་ལ་དྲག་ཏུ་དྲང་ངོ་། ། དེའི་
དུས་སུ་རང་གི་ལུས་ངག་ཡིད་གསུམ་སྟོབས་བསྐྱེད་ལ་འུབས་འུབས་ནང་དུ་དྲངས་པས། ཁོའི་
རླུང་ཚ་སིབ་ཀྱིས་བདག་གི་ཁོང་དུ་འབྱུང་བར་ངེས་སོ། ། དེའི་དུས་སུ་ཕ་རོལ་པོ་དེའི་མིག་དྲུང་
ཧྲིག་གིས་འོང་། དེ་ནས་ལུས་ཀྱང་ཧར་གྱིས་ལྡང་ནུས་པ་འོང་། དེ་ལྟར་བྱུང་དུས་མིག་གི་དེ་
ཁོ་ན་ཉིད་ཆོས་ཉིད་མངོན་སུམ་གྱི་སྣང་བ་བསྟན་ལ། མིག་ཧར་བྱུང་དུས་ཐིག་ལེ་སྟོང་པའི་སྒྲོན་
མ་མཐེབ་མཛུབ་ཀྱིས་ངོ་སྤྲད་པ་ལྟར་བཅུག་ནས། འོད་གསལ་རང་ལ་ཡོད་པ་དེ་འདི་ག་ཡིན་ཏེ་
འདི་ཉིད་ལུས་ལས་འཐོན་དུས་ཆོས་ཉིད་བར་དོར་རང་ཆས་སུ་འཆར་བ་རང་སྣང་འདི་ག་ཡིན་
358 —



འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས།
གྱིས་གཞན་མ་ཡིན་པས་རང་ངོ་ཤེས་པར་གྱིས་ཤིག་ཅེས་ལན་གསུམ་བཏབ་ལ། སྣང་བ་དེ་
མཐོང་ངམ་གདམས་ངག་དེ་ གོ་འམ་ཞེས་བརྗོད་དུས་སྐད་ཐོན་ན་བཟང༌། བརྡ་བྱུང་ཡང་
ཐེབས་པ་ཡིན་པས། ཆོས་ཉིད་ཀྱི་བར་དོ་ལ་མི་རྟོག་པའི་ཏིང་ངེ་འཛིན་ཐོབ་སྟེ་སངས་རྒྱ་བར་
ངེས་སོ། །འགྲོ་བ་ཕལ་བ་ཆོས་འདིའི་སྒོ་མ་མཐོང་བ་རྣམས་མཐོ་རིས་སུ་དྲངས་པའི་ཕྱིར་ཐབས་
འདི་བཤད་དེ། མི་དེའི་སྙིང་ནང་དུ་ཨ་དཀར་པོའམ་འོད་ཀྱི་གོང་བུ་སྒོ་ང་ལྟ་བུ་བསམ་དུ་
བཅུག་ལ། དེ་ཡར་ལ་སོང་བར་དམིགས་པ་ཟུངས་ཤིག་བྱས་ལ། རང་ཉིད་ཀྱིས་ཀྱང་དེའི་
རྣམ་ཤེས་དེ་ལྟར་གྱུར་པ་ལ་དམིགས་ནས། ཨ་མི་དེའི་ལོ་ གྲངས་རླུང་ཕྱིར་འགྲོ་རིང་བོ་དང་
བསྟུན་ལ་ནུས་ཐང་དུ་དབྱངས་དང་བཅས་པས་བཟླས་ཏེ། དབུགས་ཁྲོག་ཁྲོག་འགྲོ་དུས་དེའི་
སྤྱི་བོར་ཁ་གཏད་ལ་ཨ་ཨ་ཞེས་ཉི་ཤུ་རྩ་གཅིག་བརྗོད་པས་རླངས་པ་ཕྱུ་རུ་རུ་འོང་སྟེ། སྡིག་ཅན་
ཡིན་ཡང་མཐོ་རིས་སུ་འདྲོངས་ལ། ཡིད་དཔྱོད་ཀྱི་ལྟ་སྒོམ་ཅན་ཡང་ཆོས་ཉིད་དུ་འདྲོངས་སོ། །
གལ་ཏེ་དམྱལ་བར་སྐྱེ་བའི་རྟགས་ཅན་ཡིན་ན་དབུགས་དང་འབྲལ་དུས་སུ་དེའི་རྣམ་ཤེས་སྙིང་ག་
འམ། ལྟེ་བར་ཨར་དམིགས་ཏེ་འོད་ལྔར་མེར་གྱིས་ཞུ་བ་ལ་རང་གི་བློ་དར་ཅིག་གནས་པས་
གནས་གོང་དུ་འདྲོངས་སོ། ། ཡི་དྭགས་དང་། བྱོལ་སོང་དང་། ལྷ་མིན་དང་། ལྷ་དང་།
མི་རྣམས་ཀྱང་གོང་ནས་གོང་དུ་འདྲོངས་ལ། མིར་སྐྱེ་བ་ཐར་བ་ལ་འདྲོངས་སོ། ། འོག་མའི་
སྡུག་བསྔལ་མི་མྱོང་བར་གོང་མའི་བདེ་བ་རྙེད་པའི་ཐབས་ཀྱིས་ཕན་འདོགས་པའི་ཆོ་གའོ། །
དེའང་དམིགས་པ་སྦེད་འཕྲོ་ལ་ཤི་ན་གོང་དུ་འདྲོངས་ལ། རྫོགས་ན་སྔ་མ་བཞིན་ནོ། །
གསུམ་པ་འགྲོ་དྲུག་ཕལ་བའི་སྐྱེ་རྟགས་ལ་དྲུག་ལས། དང་པོ་དམྱལ་བར་སྐྱེ་བའི་རྟགས་
ནི། ཤི་བའི་དུས་དེར་ནམ་མཁར་སྤྲིན་ནག་པོ་འཁྲིགས་ཏེ། མུན་པ་སྤོས་པ་བཞིན་སོང་ལ།
ཆར་དང༌། ཁ་རླངས་དང་། རླུང་ཆེན་པོ་དང་། སེར་བ་དང༌། བུ་ཡུག་འཚུབས་ན་ཚ་
བའི་དམྱལ་བ་བརྒྱད་དང༌། གྲང་བ་བརྒྱད་དང༌། ཉི་ཚེ་བ་དང༌། ཉེ་འཁོར་བ་དང་།
སེམས་ཅན་དམྱལ་བ་མནར་མེད་དང་། རྡོ་རྗེ་དམྱལ་བ་དང་བདུན་དུ་སྐྱེའོ། །དེ་ལ་ཕྱི་མ་འདི་
གཉིས་ཚ་དམྱལ་བརྒྱད་ཀྱི་ཁོངས་སུ་གཏོགས་ཀྱང་ཚེ་རིང་བ་དང་། སྡུག་བསྔལ་ཆེ་བས་ཁྱད་
པར་དུ་བྱས་ཏེ་ལོགས་སུ་བགྲངས་སོ། །གཉིས་པ་ཡི་དྭགས་སུ་སྐྱེ་བའི་རྟགས་ནི། ཤི་བའི་དུས་
ན་ནམ་མཁའ་མི་གསལ་བ་ལ་འོད་ཟེར་ཡལ་བ་ནུབ་ཁའི་སྣང་བ་ལྟ་བུ་དང༌། ཉི་ཟླ་ཤི་བ་དང༌།
སྤྲིན་སེར་པོས་ཉི་ཟླ་མི་སྣང་བ་དང་། ཆར་བབས་པའི་རྗེས་གྲང་བ་དང་། དེའི་སྲོད་ལ་ཆར་
བབས་པ་སྟེ། འདི་དག་ནི་ཡི་དྭགས་ཕྱིའི་སྒྲིབ་པ་ཅན་དང༌། ནང་གི་སྒྲིབ་པ་ཅན་དང་། གློ་
བུར་བའི་སྒྲིབ་པ་ཅན་དང་། བྱེ་བྲག་པའི་སྒྲིབ་པ་ཅན་དང༌། ཕྱིན་ཅི་ལོག་ཏུ་སོང་བའི་སྒྲིབ་
པ་ཅན་དང༌། ལས་དང་ལས་ཀྱི་རྣམ་གྲངས་པའི་སྒྲིབ་པ་ཅན་དང་། ལོངས་སྤྱོད་སྣང་བ་
- 359 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དབང་དུ་མ་གྱུར་པའི་སྒྲིབ་པ་ཅན་དང་དེ་རྣམས་སུ་སྐྱེ་བའོ། ། གསུམ་པ་དུད་འགྲོའི་རྟགས་ནི།
ཚེ་འཕོས་པའི་དུས་སུ་ནམ (གནམ) རྨུགས་ཤིང ( སྨུག་ཅིང) བག་དྲོ་ལ་སྣུམ་མེད་ཅིང་སྤྲིན་ནག་
པོ་འཁྲིགས་པ་དང༌། ན་བུན་ལང་ལོང་གིས་རྨུགས(སྨུག) པའམ། དུ་བའི་རྣམ་པས་ལུང་བ་
སྔོ་སངས་ཏེ་སོང་བ་དང་། རྨུགས་ཤིང (སྨུག་ཅིང)ཉམས་མི་དགའ་བའི་ནམ་མཁའ་བྱུང་ན་
བྱོལ་ སོང་རྐང་མངས་དང་། རྐང་མེད་དང༌། རྐང་བཞི་བ་དང༌། འདབ་ཆགས་དང་།
སྡེར་ཆགས་ལ་སོགས་པར་སྐྱེ་བའོ། ། བཞི་བ་ལྷ་མ་ཡིན་དུ་སྐྱེ་བའི་རྟགས་ནི། ཤི་བའི་དུས་སུ་
རླུང་དྲག་པོ་ཕྱོགས་ཀུན་ནས་ལྡང་བ་དང༌། སྤྲིན་ཁམ་ནག་སྲོག་ཆགས་འཇིགས་པའི་གཟུགས་
འདྲ་བ་འབྱུང་བ་དང་། སྤྲིན་རྣམས་རབ་ཏུ་འཁྲུག་ཅིང་འབྲུག་དྲག་པོ་གློག་གི་ཕྲེང་བ་འཁྱུག་
པས་ང་རོ་སྒྲོགས་པ་དང་། ཉི་ཟླའི་འོད་སྤྲིན་གྱིས་མི་སྣང་བར་བསྒྲིབས་པ་སྟེ། ལྷ་མ་ཡིན་ཟུར་
ཕུད་ལྔ་བ་དང་། གདོང་དྲུག་པ་དང་། ལག་རིང་དང་། ལྟོ་འཕྱེ་ཆེན་པོ་དང་། ནམ་
མཁའ་ལྡིང་རལ་བ་ཅན་ལྔའི་སྐྱེ་བ་ལེན་པའོ། །ལྔ་བ་ལྷར་སྐྱེ་བའི་རྟགས་ནི། དབུགས་དང་
བྲལ་བའི་དུས་སུ། ནམ་མཁའ་དྭངས་ལ་ཉི་ཟླ་གསལ་ཞིང་རླུང་བསེར་བུ་མེད་པ་ལ་ཕྱོགས་
རྣམས་མདངས་བཟང་ཞིང་རབ་ཏུ་དགའ་བར་མཐོང་བ། འདི་ནི་འདོད་པའི་ལྷ་རིགས་དྲུག་
དང་། གཙང་མ་རིས་ཀྱི་ལྷ་ལྔ་དང་། འོད་གསལ་ལ་སོགས་པའི་སྐྱེ་གནས་བཅོ་ལྔ་དང༌། སྐྱེ་
མཆེད་མུ་བཞིར་སྐྱེ་བ་ལེན་པའི་རྟགས་སོ། ། དྲུག་པ་མིར་སྐྱེ་བའི་རྟགས་ནི། ཚེ་འདས་པའི་
དུས་སུ་ནམ་མཁའ་རབ་ཏུ་གསལ་ཞིང་དྭངས་པ་ལ་བསེར་བུ་མེད་པ་དང་། འཇའ་སྤྲིན་སྲབ་མོ་
དར་དཀར་གྱི་སྣལ་མ་བཞིན་བརྐྱངས་པ་དང་། ཉི་མ་དང་ཟླ་བ་འཇའ་འོད་ཀྱིས་འཁོར་ན།
རིམ་པ་ལྟར། མི་ལུས་ཙམ་པོ་དང༌། གཙང་མ་དང༌། རིན་པོ་ཆེའི་སྐྱེ་གནས་སུ་སྐྱེ་བའི་
རྟགས་སོ། ། འདི་དག་ནི་སྤྱིའི་རྣམ་པར་གཞག་པ་སྟེ། དམིགས་ཀྱིས་བསལ་ན། ངན་པོ་
རླུང་དང༌། སེར་བ་ལ་སོགས་པ་མི་མ་ཡིན་ཁྲོས་པས་བཏང་བའམ་སྐྱེ་བོ་གཞན་སྡིག་པ་ཅན་ཤི་
བའི་རྟགས་ཡིན་པ་ཡང་སྲིད་ལ། བཟང་བ་འཇའ་འོད་དང་ནམ་མཁའ་དྭངས་པ་ལ་སོགས་པ་
སྐྱེས་བུ་དམ་པ་གཞན་དག་ས་འཕར་བ་དང་། ཏིང་ངེ་འཛིན་ཐོབ་པ་དང༌། ཚེ་འཕོས་པ་ལ་
སོགས་པའི་རྟགས་ཡིན་ཡང་སྲིད་པས། འདིར་ཁོ་རང་གི་བློ་ལ་རྟགས་དེ་འབྱུང་བའི་ནུས་པ་
ཅན། གསོན་དུས་སེམས་དང་ཀུན་དུ་སྤྱོད་པ་བཟང་བ་ཞིག་ལ་ཤི་དུས་རྟགས་བཟང་པོ་དེ་
རིགས་ལ། གསོན་དུས་ངན་ པོ་ལ་རྟགས་བཟང་ཡང་གཞན་གྱི་རྟགས་འཆུགས་པ་ཡིན་ཏེ།
འཇིག་རྟེན་ན་འཇའ་དོན་ གཉེར་བ་དང་འཕྲད་ པ་ཞེས་པའི། ཁོའི་རྟགས་ལས་ངན་པ་དེ་
འབྱུང་བར་རིགས་ཏེ་ཕྱི་ནང་རྟེན་འབྲེལ་གཅིག་ཡིན་པའི་ཕྱིར་རོ། ། འདིར་དམིགས་བསལ་མ་
ཤེས་ན་སྐྱེས་བུ་དམ་པ་ལ་རྟགས་ངན་པ་དང་འདམ་པ་སྲིད་པས་སྐུར་བ་འདེབས་སུ་འོང་ལ།
– 360 -
ir noir
is



འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས།
སྡིག་ཅན་ལ་རྟགས་བཟང་པོ་འཇའ་དོན་གཉེར་བ་དང་ཐུག་པས་རྗེས་སུ་ཡི་རངས་སྐྱེས་ནས།
ཁོའི་རྗེས་སུ་སློབ་པ་འབྱུང་སྲིད་པས། དེ་དག་ལྡོག་པའི་ཕྱིར་བཤད་དོ། ། དེའང་རྟགས་མེད་
པར་ཤི་བ་རྣམས་གང་དུ་སྐྱེས་རང་གི་ལས་ཀྱིས་ཤེས་མོད། འོན་ཀྱང་འཆི་དུས་དམྱལ་བའི་མེའི་
སྣང་བ་དང༌། བཀྲེས་སྐོམ་འཇིགས་པའི་སྣང་བ་དང་། ཤེས་པ་རྨུགས་པའམ་དུད་འགྲོའི་
རྒྱུད་ན་འདུག་པ་སྙམ་པའམ། མིའི་ཡུལ་སྔོན་མ་མཐོང་བའམ། རི་རབ་ནང་དང་རྒྱ་མཚོའི་
ནང་གི་ཉམས་སམ། ལྷའི་ཁང་བུའམ་སྐྱེད་མོས་ཚལ་གྱི་ནང་མཐོང་བའི་སྣང་བའམ། དཀར་
སངས་པ་ལྟ་བུའི་སྣང་བ་མཐོང་བ་རྣམས་འགྲོ་དྲུག་སོ་སོར་ངེས་པའི་ནང་གི་རྟགས་སུ་མདོ་ལས་
བཤད་ལ། ཡང་རྒྱུད་སྡེ་ལས། འདིའི་དབང་པོ་ཡང་མཐའ་ནི་སྤྲུལ་བའི་ཞིང་དུ་དབུགས་
འབྱིན་ན་དྲོད་སྤྱི་བོར་འདུ་ལ། གཞན་རྣམས་ལྷའི་གནས་སུ་སྐྱེ་བ་སྟེ་འདིའི་དུས་སུ་ལག་པ་
གཡས་གཡོབ་པའོ། ། དྲོད་རྐང་མཐིལ་དུ་འདུ་ཞིང་རྐང་བ་གཡོན་ས་ལ་རྡེབ། མིག་རབ་རིབ་
བྱེད་ན་དམྱལ་བའོ། ། དྲོད་མཆན་ཁུང་གཡས་སུ་འདུ། ཁ་ནས་ཚིག་འཆོལ་ན་ལྷ་མིན་ནོ། །
དྲོད་ཁར་འདུ་ལུས་ཀྱི་མདོག་སེར་མིག་རབ་རིབ་བྱེད་ན་ཡི་དྭགས་སོ། ། དྲོད་མཚན་མར་འདུ་
དུད་འགྲོའི་སྐད་འདོན། དེ་ནས་ཁ་ལྐུགས་སོ་འཐམས་མིག་རབ་རིབ་བྱེད་ན་བྱོལ་སོང་ངོ༌། །
དྲོད་མིག་ཏུ་འདུ་ཚིག་གསལ་དྲན་པ་ཉམས་ན་མིར་སྐྱེའོ། །
བཞི་བ་དེ་ཉིད་སྦྱང་བའི་ཆོ་ག་ལ། རོ་ལ་སྦྱང་བ་དང་རྗེས་སུ་སྦྱང་བ་གཉིས་ལས། དང༌
པོ་རོ་ལ་སྦྱང་བ་ནི། རོ་དེའི་མདུན་དུ་མཎྜལ་ཁྲུ་དོ་བ་ལ་སོགས་པ་བྱས་ཏེ་གུར་ཀུམ་ལ་སོགས་པ་
དྲི་བཟང་པོས་ཆག་ཆག་བཏབ་ལ་པདྨ་འདབ་བརྒྱད་མཛེས་ཚོན་དུ་བྲིས་པའི་དབུས་སུ་རིན་པོ་
ཆེའམ་རྫ་ཡིན་ན་ས་དཀར་གྱིས་བསྒྱུར་བའི་བུམ་པ་ཁ་རྒྱན་མགུལ་ཆིངས་གཟུངས་ཐག་དང་
བཅས་པའི་ནང་དུ་ཆུ་གཙང་མ་བུམ་རྫས་དང་བཅས་པས་བཀང་བའི་ཕྱོགས་བཞིར་མཚལ་ལམ་
ལྡོང་རོས་ཀྱིས་ཨ་བཞི་བྲིས་པ་བཞག་ལ། བུམ་པ་འོད་ལྔའི་གཞལ་ཡས་ཁང་དུ་བསམས་པའི་
ནང་དུ་སྟོན་པ་ཀུན་ ཏུ་བཟང་པོ་མཐིང་ག་མཉམ་བཞག་དང་བཅས་པ་ཡབ་ཡུམ་གྱི་ ཕྱོགས་་
མཚམས་སུ་རིགས་ལྔའི་སངས་རྒྱས་དང་། སྟེང་དུ་བླ་མ་བརྒྱུད་པ་རྣམས་བསམས་ལ། སྐད་
ཅིག་གིས་སྤྱན་དྲངས་ཏེ་བསྟིམ་ནས། ཨོཾ་ཨཱ༔ ཧཱུྃ་སྭཱཧཱ་དང་ཨ་འབུམ་ཕྲག་གཅིག་གིས་བསྙེན་པ་
བྱས་ལ། བར་བར་དུ་ཨོཾ་ཨཱ་བྱཱ་རྱ་ཏི་ཀ ཆེ་གེ་མོའི་སྡིག་པ་དང་སྒྲིབ་པ་ཐམས་ཅད་ཤིནྟཾ་གུ་རུ་
ཡེ་སྭཱཧཱ། ཞེས་བརྗོད་ཅིང་། གཟུང་ཐག་ནས་བཟུང་སྟེ་རང་ཉིད་རྡོ་རྗེ་སེམས་དཔར་བསམས་
པའི་འོད་ཟེར་གཟུང་ཐག་ལ་འཁྲིལ་ཏེ་སོང་བས་བླ་མ་དང་ལྷ་སོ་སོའི་སྐུའི་ཆ་ཤས་ནས་བདུད་རྩི་
བབས་པས་བུམ་པ་ཁེངས་པར་བསམས་ལ། མཆོད་པ་དང་བསྟོད་པ་ཅི་ཤེས་པས་བསྟོད་དེ།
མཐར་ ཨ་ ཨ་ཞེས་ བརྗོད་ པས་ ཡེ་ ཤེས་ པ་ གཤེགས། དམ་ ཚིག་ པ་ ཆུར་ཞུ་བར་བསམས་ལ།
– 361 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
བུམ་པ་དེ་རོའི་སྤྱི་བོར་བཞག་སྟེ། ཨ་ལོ་གྲངས་ཙམ་བརྗོད་ནས། བུམ་པའི་ཆུ་དེ་ཡེ་ཤེས་ལྔའི་
ཆུ་རྒྱུན་དུ་དམིགས་ལ་ཨ་དང་བཅས་པས་བཀྲུས་པས་སྒྲིབ་པ་དག་པར་བསམས་ཏེ་ཨ་མང་དུ་
བརྗོད་པས། དམྱལ་བའི་གནས་ནས་འདྲོངས་པར་ངེས་སོ། ། དེ་ནས་བུམ་པ་མགྲིན་པར་
བཟུང་ལ་ཧྥ་ལོ་གྲངས་ཀྱིས་བཀྲུས་པས་ཡི་དྭགས་ནས་འདྲོངས་སོ། ། དེ་ནས་བུམ་པ་གསང་
གནས་སུ་བཟུང་ལ། བྱ་དང་རླུང་གི་བསྲེ་བ་བསྡོམས་པས་བྱོལ་སོང་ལས་འདྲོངས་སོ། ། དེ་
ནས་བུམ་པ་མཆན་ཁུང་དུ་བཟུང་ལ་ཀཾ་བརྗོད་ནས་བཀྲུས་པས་ལྷ་མིན་ནས་འདྲོངས་སོ། ། དེ་
ནས་བུམ་པ་སྤྱི་བོར་བཟུང་ལ་ཏཾ་བརྗོད་ནས་བཀྲུས་པས་ལྷའི་གནས་ནས་འདྲོངས་སོ། །དེ་ནས་
ཨོཾ་ཨཱ༔ ཧཱུྃ་སྭཱཧཱ། ཞེས་བརྗོད་ཅིང་བུམ་པ་སྙིང་གར་བཟུང་ནས་བཀྲུས་པས་མིའི་སྐྱེ་གནས་ངན་
པ་སྦྱངས་ཏེ། མི་ལུས་རིན་པོ་ཆེར་དྲངས་ནས་ཚེ་དེས་ཐར་བའི་སྐལ་བ་ཅན་དུ་འདྲོངས་སོ། །
དེ་ལྟར་ཞག་གསུམ་མམ་ལྔའམ་བདུན་དུ་བྱས་ལ། ཕུང་པོ་བསྲེགས་པའམ་བསྐྱལ་ན་ལྷ་མི་ཁྱད་
པར་ཅན་ནམ་རྣམ་པར་གྲོལ་བའི་རྟགས་ནམ་མཁའ་ལ་མི་འབྱུང་མི་སྲིད་པའོ། ། དེ་དག་ཀྱང་།
ཉི་ཟླ་ཁ་སྦྱོར་ལས། དེ་ཉིད་ཤི་བར་གྱུར་པའི་ཚེ། །ཟག་པར་བཅས་པའི་ཕུང་པོ་ལ། ། བུམ་
པ་སྤྱི་བོར་བཞག་ནས་ནི། །ཡི་གེ་ཡི་ནི་འབྲུ་ཉིད་དང་། །ཡེ་ཤེས་ཆུ་རྒྱུན་གྱིས་སྦྱངས་ནས། །
དམྱལ་བའི་གནས་རྣམས་སྟོངས་ནས་ནི། །དེ་ཡི་ལྟག་ཏུ་དེ་བཞིན་ནོ། །ཡི་དྭགས་རྟགས་དང་
ལྡན་པ་ལ། ། ཡི་གེ་ཧྥུ་ཡི་སྦྱོར་བ་ཡིས། ། དབུགས་དང་བཅས་ཏེ་གྲངས་ནི་བདུན། ། ལྕེ་ཡི་
སྟེང་དུ་སྦུ་བཞག་སྟེ། །ཤེས་པའི་ངོ་བོ་དེ་ཡིས་བསྡུ། །དེ་བཞིན་བུམ་པ་ཁ་ཡི་སྟེང༌། །ཡེ་ཤེས་
ཆུ་རྒྱུན་གྱིས་བཀྲུས་ན། །ཡི་དྭགས་གནས་རྣམས་སྟོངས་ནས་ནི། །མི་དེ་ཡང་ན་དེ་ལྟག་གོ །
བྱོལ་སོང་རྟགས་དང་སུ་ལྡན་པ། ། ཡི་གེ་རྱ་ཡི་སྦྱོར་བ་ཡིས། ། འདི་ཡི་གནས་རྣམས་སྦྱང་བར་
བྱ། ། དབུགས་དང་བཅས་ཏེ་ལན་གྲངས་དགུ། ། མཚན་མ་ཏྱ་ཡིས་བཏབ་ནས་ནི། ། ཤེས་
པ་རྣམས་ནི་སྟོང་པ་ཡིས། །ཡང་ཡང་རླུང་དང་བཅས་པས་འཕང༌། །དེ་བཞིན་བུམ་པ་མཚན་
མའི་སྟེང་། ། ཡེ་ཤེས་ཆུ་རྒྱུན་གྱིས་བཀྲུས་ན། །བྱོལ་སོང་གནས་རྣམས་སྟོངས་ནས་ནི། ། མི་
དེ་ཡང་ནི་དེ་ལྟག་གོ །གང་ཞིག་ལྷ་ཡི་རྟགས་བྱུང་ན། །ཡི་གེ་ཏཾ་གི་སྦྱོར་བ་ཡིས། །དབུགས་
དང་བཅས་ཏེ་གྲངས་ནི་ཡང་། ། བཅུ་གཅིག་ལྡན་པས་ཤེས་པ་སྦྱང་། ། སྤྱི་བོར་ཡི་གེ་ཏཾ་ཞེས་
བསམ། །ཤེས་པ་ཟག་མེད་མིག་ཏུ་དྲང་། །དེ་བཞིན་བུམ་པ་སྤྱི་བོའི་སྟེང་། །ཡེ་ཤེས་ཆུ་རྒྱུན་
གྱིས་སྦྱངས་ནས། ། ལྷ་ཡི་གནས་རྣམས་སྟོངས་ནས་ནི། ། དེས་ནི་མི་ཡི་སྐྱེ་གནས་འཐོབ། །
ལྷ་མིན་རྟགས་དང་སུ་ལྡན་པ། ། ཡི་གེ་ཀཾ་གི་སྦྱོར་བ་ཡིས། ། དབུགས་དང་བཅས་ཏེ་ཉི་ཤུའི་
གྲངས། ། མཆན་ཁུང་ཉིད་ནི་གཡས་སུ་ཡང་། །ཡི་གེ་ཀེ་ནི་མཁས་པས་བཞག ། ཤེས་པ་
ཉམས་པ་ཆེན་པོར་སྤྲོ། །དེ་བཞིན་བུམ་པ་མཆན་ཁུང་སྟེ། །ཡེ་ཤེས་ཆུ་རྒྱུན་གྱིས་བཀྲུས་ན། །
— 362 -



འཆི་ཀ་བར་དོའི་ཁྲིད་ཡིག་རྒྱལ་པོའི་བཀའ་འཕྲིན་བཞུགས།
ལྷ་མིན་གནས་རྣམས་སྟོངས་ནས་ནི། །དེ་ཡང་མི་ཡི་སྐྱེ་གནས་འཐོབ། །དེ་ལྟར་རྗེས་སུ་བཟུང་
བ་ཡིས། ། རིམ་པས་གནས་རྣམས་འཕོས་ནས་ནི། ། རིམ་པས་ཚེ་ཚད་ཉུང་གྱུར་ནས། ། མི་
ཡི་གནས་ཀྱི་བདེ་བ་རྙེད། ། མི་དེའི་དབུགས་དང་མ་བྲལ་ན། ། ཡི་གེ་དབུགས་དང་བཅས་པ་
ཡིས། ། ཐེ་ཚོམ་མེད་པར་གནས་རྣམས་སྦྱོངས། ། གལ་ཏེ་དབུགས་དང་བྲལ་བ་ལ། །ཕུང་
པོའི་གནས་སུ་བུམ་པ་ཡིས། ། ཡེ་ཤེས་ཆུ་རྒྱུན་གྱིས་སྦྱངས་ན། ། དེ་ཡང་ཐེ་ཚོམ་མི་ཟའོ། །
ཞེས་སོ། ། དེའང་མ་ཤི་བ་ལ་རྟགས་དྲུག་བྱུང་བ་དེ་གནས་དེ་དག་གི་ཡི་གེ་བསམས་ལ་དབུགས་
ཀྱིས་སྟེང་དུ་དྲངས་ན་གོང་དུ་འདྲོངས་པས་བུམ་པ་མི་དགོས་ལ། ཤི་ནས་རོའི་གནས་སུ་ཡི་གེ་
དེ་དག་བསམས་ཏེ་བུམ་པས་བཀྲུས་པས་འདྲོངས་པ་ཡིན་ནོ། ། དེའང་གནས་གཞན་དུ་སྐྱེས་
ཟིན་ནའང་ཆོ་གའི་བྱིན་རླབས་ཀྱིས། དམྱལ་བ་ལ་སོགས་པ་དེ་དག་གི་ཚེའི་ཚད་རྨི་ལམ་དུ་རྨིས་
པ་ཙམ་གྱིས་སྐད་ཅིག་དང་ཐང་ཅིག་དང་ཡུད་ཙམ་ལ་ཟད་ནས་མིའི་གནས་སུ་སྐྱེའོ། །རོ་བསྲེག་
ཡེ་ཤེས་འོད་ཕུང་དང༌། བྱང་བུ་བཞུ་བ་དང་། ས་ཙྪ་གདབ་པ་ལ་སོགས་ནས་སྒྲིབ་པ་སྦྱང་
པར་བྱའོ། ། གཉིས་པ་རྗེས་ལ་སྦྱང་པ་ནི། རོ་མེད་པའི་འོག་ཏུ་བདུན་ཚིགས་ཇི་ལྟར་བྱ་བའི་
རིམ་པ་སྟེ། ཉི་ཟླ་ཁ་སྦྱོར་ལས། གལ་ཏེ་ཕུང་པོ་མེད་པ་ན། ། དེ་ཉིད་ཤི་ནས་ཞག་གྲངས་
ནི། །ཉི་ཤུ་རྩ་གཅིག་བར་དུ་ཡང་། ། བདུན་པའི་ཚེ་ན་ཆོ་གས་འབད། ། དམིགས་པའི་ཏིང་
འཛིན་ལྡན་པ་གཅེས། ། ཡང་ན་བདུན་ཕྲག་བདུན་དུ་བྱ། ། དེ་ཚེ་དེ་ལ་ལམ་ཡང་བསྟན། །
ཆོས་ནི་སྣ་ཚོགས་བཤད་པར་བྱ། །དེ་ལྟར་ཆོ་ག་སུ་ལྡན་པ། །དེ་ཉིད་ལ་ཡང་ཐེ་ཚོམ་མེད། །
ངེས་པར་འབྲས་བུ་ཐོབ་པའོ། ། ཞེས་གསུངས་པས། ནམ་ཤི་བའི་དུས་ཚོད་དེ་ནས་བཟུང་སྟེ་
ཞག་བདུན་གྱི་དུས་དེར་ཡང་འཆི་བར་འགྱུར་བས་བདུན་ཚིགས་ཟེར་བ་སྐབས་དེར་གནས་ནས་
འདྲེན་པ་དང་དབང་བསྐུར་བ་དང་འཕོ་བ་འདེབས་པ་སོགས་དགེ་བའི་དཔུང་བསྐྱེད་དགོས།
བཀའ་མདོ་སྡེ་དང་རྒྱུད་སྡེ་རྩ་གསུམ་ཞི་ཁྲོ་སོགས་ཀྱི་སྒྲུབ་མཆོད་ཞག་བདུན་ནམ་ཞེ་དགུའམ་བརྒྱ་
ལ་སོགས་པར་འབད། ཆོ་ག་དང་གནས་འདྲེན་བརྒྱ་སྟོང་ཁྲི་ལ་སོགས་པ་བྱ། ཐོས་གྲོལ་དང་
ཁྲིད་ཡིག་བཀླག གཙུག་ལག་ཁང་དང་སྐུ་གསུང་ཐུགས་རྟེན་བཞེངས་པ་སོགས་དགེ་རྒྱུན་རྒྱ་
ཆེན་པོ་འཛུགས་པ་སོགས་གཅེས་སོ། །
སྨྲས་པ། སྐྱེས་ཙམ་ཉིད་ནས་འཆི་བ་ལས་མ་འདས། ། འཆི་ཚེ་ངེས་པར་ཕན་པའི་
གདམས་པ་མཆོག ། ད་ལྟ་ཉིད་དུ་ཉམས་འོག་ཚུད་པ་གཅེས། །ལུས་དང་དྲོད་དབུགས་རྣམ་
ཤེས་སོ་སོ་རུ། ། འབྲལ་ཚེ་འགྱོད་ཀྱང་ཕན་ཐབས་ཅུང་ཟད་མེད། ། དེ་ཕྱིར་ད་ནས་དམ་པའི་
ལྷ་ཆོས་མཛོད། །
ཅེས་པ་འདི་ནི་རྫོགས་ཆེན་པ་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། །
- 363 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །འོད་གསལ་རྫོགས་པ་ཆེན་པོ་ལས། །
སྲིད་པ་བར་དོའི་ཁྲིད་ཡིག་འཁྲུལ་བ་ཀུན་སྦྱོང་བཞུགས་སོ། །
༄༅། །བླ་མ་དང་གུ་རུ་བུདྡྷ་ཐོད་ཕྲེང་རྩལ་དབྱེར་མ་མཆིས་པའི་ཞབས་ལ་ཕྱག་འཚལ་
ལོ། །འདིར་འོད་གསལ་རྫོགས་པ་ཆེན་པོའི་རྗེས་ཀྱི་རིམ་པ་བར་དོའི་སྐོར་ལས་སྲིད་པ་བར་དོའི་
ཁྲིད་ཀྱི་རིམ་པ་ལ། དཔེ་འགོད་པ་དང་། རང་བཞིན་རྒྱས་པར་བཤད་པ་གཉིས་ལས།
དང་པོ་ནི་རྩ་བ་རྡོ་རྗེའི་ཚིག་རྐང་ལས། སྲིད་པ་བར་དོ་ལ་ལས་ཀྱི་འཕྲོ་མཐུད་པ་ཡུར་བ་
རྐང(གོང) ཆད་པ་ལ་ཝ་འཛུགས་པ་ལྟ་བུ་ཞེས་གསུངས། དེ་ཡང་དཔེར་ན་ཆུ་རྐ་རྐང(གོང)
ཆད་ཀྱང་ལ་བཙུགས་ནས་ཆུ་བར་མ་ཆད་པར་འདྲེན་པ་ལྟར་ཆོས་འདིའི་སྒོར་ཞུགས་ནས་མངོན་
སུམ་གྱི་དོན་མ་མཐོང་ཡང་། ཐུན་མོང་གི་སྔོན་འགྲོ་དང༌། ཐུན་མོང་མ་ཡིན་པའི་སྔོན་འགྲོ་རུ་
ཤན་འབྱེད་པའི་སྤྱོད་པ། ལུས་ངག་ཡིད་གསུམ་གྱི་སྔོན་འགྲོ་བྱས་པ་ཆུ་རྐ་བཅོས་པ་དང་འདྲ་ལ།
དེའི་དུས་སུ་ཚེའི་བར་ཆད་ནས་སྲིད་པའི་བར་དོར་འཁྱམས་པ་རྐང (གོང) ཆད་པ་དང་འདྲ།
དེ་ནས་སྲིད་པའི་བར་དོ་ཡིན་པར་ངོ་ཤེས་པའི་སྔོན་གྱི་བག་ཆགས་བཟང་པོ་དྲན་ནས་སྐྱེ་གནས་
ངན་པ་ལས་ལོག་སྟེ། བདེ་བ་ཅན་ལ་སོགས་པ་སྐྱེ་གནས་བཟང་པོ་དྲན་ནས་དེར་སྐྱེས་པ་ལ་
བཙུགས་ནས་ཆུ་བར་མ་ཆད་པར་འདྲེན་པ་དང་འདྲའོ། ། འདི་ལའང་སྔོན་རོལ་གྱི་གདམས་པ་
ནི། ད་ལྟ་རིག་པ་མིག་གམ་ཚངས་བུག་ནས་འོད་ཀྱི་གོང་བུར་དམིགས་པ་སྐར་མདའ་རྒྱུག་པ་
ལྟར་འཕེན་པའོ། །དེའི་དུས་ཀྱི་གདམས་པ་ཞིང་དེ་དྲན་ནས་ཤར་ལ་སོགས་པར་རིག་པ་རང་
ཤུགས་ལ་འཕང་པའོ། །འདིའི་སྒོ་མ་མཐོང་བའི་འགྲོ་བ་ཕལ་བ་ཆོས་ལ་སྦྱངས་པ་རྣམས་སྒྱུ་ལུས་
འཛིན་པ་དང༌། བདེན་མེད་དུ་སྤྱོད་པ་དང༌། ཞིང་དག་པ་ཡིད་ལ་བྱེད་པས་གྲོལ་བ་སྲིད་པར་
བཤད་དེ་སོ་སོའི་སྒྲུབ་ཡིག་ལས་འབྱུང་བ་བཞིན་ནོ། །ཆོས་ལ་གོམས་པ་མེད་པ་རྣམས་ཞིང་དག་
པར་སྨོན་ལམ་འདེབས་པ་དང༌། སྐྱབས་འགྲོ་བྱེད་པ་དང༌། མངལ་སྒོ་ངན་པ་ལས་ལོག་སྟེ།
བཟང་པོ་འདེམ་པར་བྱེད་པའོ། ། གསེར་ཕྲེང་ལས། འཁྲུལ་བ་སྲིད་པའི་ཆ་ཙམ་དུ། །རང༌
སྣང་རང་བཞིན་མེད་སྣང་དུ། །རང་སྣང་རང་བཞིན་མེད་ཤེས་ནས། །སྤྲུལ་བ་དྲན་པས་རང་
རྒྱུད་འགྲོལ། །ཞེས་སོ། །
གཉིས་པ་རྒྱས་པར་བཤད་པ་ཉི་ཤུ་སྟེ། འཁོར་ཚུལ། ངེས་ཚིག ཆ་བྱད། མངོན་
- 364 -
i
i



སྲིད་པ་བར་དོའི་ཁྲིད་ཡིག་འཁྲུལ་བ་ཀུན་སྦྱོང་བཞུགས།
ཤེས། རྫུ་འཕྲུལ། ཚེ་ཚད། ཁ་དོག མགོའི་ལྟ་ལུགས། ལས་སོག་མི་སོག་གི་ཁྱད་པར།
ལས་ཀྱི་ལྟས། མིང་གི་རྣམ་གྲངས། ལུས་ཀྱི་ཚད། སྐྱེ་གནས་ངོས་བཟུང་བ། སྤྱོད་ལམ་གྱི་
ཁྱད་པར། འོད་ཀྱི་ཚད། ལས་འབྲེལ་གྱི་ཁྱད་པར། ཕྱི་མའི་ལུས་དང་ཉོན་མོངས་པའི་
འབྲེལ་ཚུལ། ཁམས་གསུམ་གང་དུ་གཏོགས་པའི་ཁྱད་པར། ཕྱི་མའི་མངལ་དུ་ཚུད་པའི་ལྟས།
དཔེ་ཉེ་བར་མཚོན་པའོ། ། དང་པོ་འཁོར་ཚུལ་གྱི་ཁྱད་པར་ནི། འདིའི་སྒོ་མ་མཐོང་བའམ།
མཐོང་ཡང་ཡིད་མ་ཆེས་ཤིང་ཉམས་སུ་མ་ལོན་པ་རྣམས་ལ་ཆོས་ཉིད་བར་དོ་ཡུན་ཐུང་བ་དང༌།
རང་སྣང་དུ་ངོ་མ་ཤེས་ཏེ་སྲིད་པ་བར་དོར་ཡང་དང་ཡང་དུ་ཁ་འཁྱལ་ཏེ། ཤ་ཁྲག་རང་གའི་
གཟུགས་མེད་ཀྱང་སྔོན་ནས་ལུས་ལ་བདག་འཛིན་གོམས་པའི་བག་ཆགས་ཀྱིས་རྨི་ལམ་གྱི་ལུས་
ལྟར་དབང་པོ་ཀུན་ཚང་ཞིང་ཤ་གཟུགས་སྐྱོན་མེད་དུ་ཡོད་ཡོད་འདྲ་བའི་སྣང་བ་འཆར་བས།
སྔོན་འབྱུང་སྲིད་པའི་ཤ་གཟུགས་ཅན། །དབང་པོ་ཀུན་ཚང་ཐོགས་མེད་ལྡན། །རིགས་མཐུན་
ལྷ་མིག་དག་པས་མཐོང༌། །མི་བཟློག་དེ་ནི་དྲི་ཟའོ། །ཞེས་ཆ་ལ་བཏགས་ནས་བཤད་དེ། ཤ་
གཟུགས་དང་དབང་པོ་རང་མཚན་དུ་ཡོད་ན་ལུས་བླངས་ཟིན་དངོས་སུ་འགྱུར་བས་བར་དོ་ཡིན་
པ་དང་འགལ་ལོ། ། དེས་ན་འབྱུང་གཞི་རྡོས་པའི་ལུས་དང་བྲལ་བས་ཡིད་ཀྱི་སྲིད་པའི་མིང་
དང༌། འབྱུང་བཞི་ ས་བོན་གྱི་ཆ་ལ་བརྟེན་ནས་ལུས་ལ་འཇུག་ཏུ་ཉེ་བས་སྒྱུ་མ་ལུས་ཀྱི་མིང་
གཉིས་པ་ཅན། ས་ཟིན་མེད་པས་ལས་ཀྱིས་ཀུན་དུ་བསྐྱོད་ཅིང་འཁོར་བའོ། །གཉིས་པ་ངེས་
ཚིག་ནི། ཆོས་ཉིད་ཀྱི་སྣང་བ་ནུབ་པ་དང༌། རིགས་དྲུག་གི་ལུས་དངོས་སུ་མ་བླངས་པའི་བར་
གྱི་སྣང་བ་ཡིན་པས་བར་ཞེས་བྱའོ། ། དེ་ནི་དེ་གཉིས་ཟུང་དུ་སྦྲེལ་བའི་དབུས་ཉིད་ལ་ངོས་
བཟུང་ངོ༌། ། སྲིད་པ་ནི་ཁ་ཅིག་སྤྲུལ་སྐུར་སྐྱེ་སྲིད། ཁ་ཅིག་ལྷ་མིར་སྐྱེ་སྲིད། ཁ་ཅིག་ངན་
སོང་དུ་སྐྱེ་སྲིད། ཁ་ཅིག་གྲོལ་སྲིད་པས་སྲིད་པ་ཞེས་བྱ་སྟེ། བར་སྲིད་ཅེས་བྱའོ། །གསུམ་པ་
ཆ་བྱད་ནི། བར་དོར་ཇི་ཙམ་སྡོད་པའི་ཡར་ཕྱེད་སྔ་མའི་རྣམ་པ་ལ། མར་ཕྱེད་ནས་ཕྱིས་གང་
དུ་སྐྱེ་བ་དེའི་ལུས་དང་། གོས་དང་རྒྱན་ལ་སོགས་པ་ཡོད་པ་སྙམ་པ་ནི་རྨི་ལམ་གྱི་ཆ་བྱད་བཞིན་
ནོ། ། དེའང་ལྷ་མིར་སྐྱེ་བ་ལེན་ན་དེའི་རྣམ་པ་སྟེ། གཟུགས་སུ་སྐྱེ་ན་དང་པོ་འོད་ཀྱི་ལུས་སུ་
ཡོད་པ་སྙམ་མོ། ། གཟུགས་མེད་ལ་ཡར་སྐྱེ་དུས་གཟུགས་མེད་པས་རྣམ་པ་མི་འཆར་ཡང་།
ནམ་མཁའ་དང་བ་ཙམ་གྱི་སྣང་བ་ལས་སྐྱེ་བའོ། །གཟུགས་མེད་ནས་ཁམས་འོག་མར་འཕོ་དུས་
ཕྱེད་སྔ་མའི་ཏིང་ངེ་འཛིན་དང་བ་ཙམ་རང་སྤྲུལ་ཏིང་ངེ་འཛིན་པའི་རྣམ་པ་ལས་གཞན་མེད་ལ། །
ཕྱེད་ཕྱི་མ་གང་དུ་སྐྱེ་བའི་རྣམ་པ་འཆར་རོ། ། ལྷ་མིན་དང་། ངན་སོང་གསུམ་ནི་དེའི་རྣམ་པ་
འཆར་ལ། མནར་མེད་དུ་སྐྱེ་ན་ཟང་ཐལ་བས་བར་དོ་མེད་དོ། །དེ་བཞིན་དུ་ཡར་ཟང་ཐལ་བ་
དང་། འཕོ་བ་འབྱོངས་པས་སྐྱེ་གནས་གང་དུ་ཟང་ཐལ་བས་བར་དོ་མི་སྣང་ལ། གཞན་
- 365 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྣམས་ནི་བར་སྲིད་ལ་ལམ་བྱེད་དོ། ། བཞི་བ་མངོན་ཤེས་ནི། སྔར་ཆོས་ཉིད་བར་དོའི་མངོན་
ཤེས་ཀྱི་ཆ་བག་ལ་ཉལ་འདིར་ཡོད་པ་དེའི་དབང་གིས་སྔར་གནས་པའི་འཇིག་རྟེན་དེའི་སྣོད་
བཅུད་ཀྱི་རྒྱ་དང་། དཔངས་དང་། ཚད་དང་། ཆག་འཇིག་ལ་སོགས་པ་དང༌། ཕྱིས་སྐྱེ་
ས་དེའི་སྣོད་བཅུད་ཀྱི་མཚན་ཉིད་ཀུན་སྐད་ཅིག་ལ་མེ་ལོང་དུ་གཟུགས་བརྙན་ཤར་བ་མཐོང་བ་
བཞིན་ཤེས་སོ། ། དེ་ལྟར་ཕྱི་མའི་གནས་གང་སྐྱེ་དེར་འདོད་ཅིང་འདུན་པས་སྐྱེ་སྟེ། ལྷ་མིའི་
ཡུལ་མཐོང་ནས་ཆགས་པས་དེར་སྐྱེ་བ་དང་། ལྷ་མིན་དང༌། དུད་འགྲོ་ནགས་དང་མཚོ་གླིང་
མཛེས་དགུར་མཐོང་བས་དེ་དག་ཏུ་སྐྱེ་ལ། དམྱལ་བ་ཡི་དྭགས་ཀྱི་གནས་ཀྱང་འོད་ཟེར་གསལ་
བའི་མེའི་སྣང་བ་མཛེས་ཤིང་ཆགས་པ་ལྟར་མཐོང་ནས་ཕྱིན་པ་སྙམ་པ་ལས་སྐྱེ་སྟེ། མདོར་ན་
གང་སྐྱེའི་གནས་དེ་མཛེས་ཤིང་དགའ་བར་མཐོང་བ་དང་། དགྲས་དེད་པས་སྐྱབས་སུ་མཐོང་
ནས་དེར་གབ་པའི་སེམས་དར་ཅིག་ཆགས་པས་སྐྱེ་བ་ལེན་ནོ། ། དེའང་འདོད་པར་སྐྱེ་བ་ཐམས་
ཅད་སེམས་འདོད་ཆགས་ཀྱི་མངོན་ཤུགས་ལངས་པའི་ཡུལ་ལ་དགའ་གདུང་ལྷག་པར་ཆེ་བ་སྐྱེ་ལ།
གཟུགས་སུ་སྐྱེ་ན་རགས་སྣང་ལ་ཞེ་སྡང་ཞིང་འོད་ལ་དགའ་གདུང་སྐྱེའོ། །གཟུགས་མེད་དུ་སྐྱེ་ན་
སྣང་བ་གང་ཡང་དགའ་གདུང་མེད་པས་ཅི་ཡང་མེད་པའི་སེམས་གནས་པ་ཙམ་ལ་དགའ་བ་
སྐྱེའོ། ། སྣོད་བཅུད་སྣང་བ་དེ་ཡང་སྐད་ཅི་ཙམ་ལས། དེ་ནས་བག་ཆགས་ཚན་ཆེ་བའི་དབང་
གིས་འགག་གོ ། འདིར་མངོན་ཤེས་འཆར་བའི་རྒྱུ་གང་ལས་བྱུང་ན། ཆོས་ཉིད་ཀྱི་ས་བོན་
ཡོད་པ་དེ་འདི ར་སྒྲིབ་བྱེད་ལུས་རང་ག་མ་མེད་པ་དང༌། ཆོས་ཉིད་གོང་དུ་མཐོང་བའི་བྱིན་
རླབས་ལས་བྱུང་བའོ། ། ལྔ་བ་རྫུ་འཕྲུལ་ནི། དབང་པོ་གསལ་ཞིང་ལུས་རྫོགས་པར་སྣང་བ་དེ་
རྨི་ལམ་དུ་འཕུར་བ་ལ་སོགས་པ་ལྟར། ནམ་མཁའ་ལ་འགྲོ་ཞིང་ཤེས་པ་གང་གཏད་དེ ར་ཚུད་དེ། །
ཆུང་བ་ཁབ་མིག་དང་རྟ་རྔའི་བརྒྱ་གཤགས་ཀྱི་ནང་དུའང་ཚུད་ལ། ཆེ་བ་རྟ་གླང་དང་རི་བྲག་
དང་ནམ་མཁའ་ལའང་ཚུད་པས། གཟུགས་ཆེ་ཆུང་མ་ངེས་པའི་སེམས་ཅན་དུ་འོང་ལ། ས་
ཆུ་མེ་རླུང་རི་བྲག་ལ་སོགས་པ་ཀུན་ལ་ཟང་ཐལ་དུ་འགྲོ་ཞིང༌། འབྱུང་བཞིའི་གནོད་པས་མི་
ཚུགས་ཤིང་། འབྱུང་བ་གང་ལའང་འཇུག་པའི་ནུས་པ་ཡོད་པས། བྲག་གི་ནང་ལ་སོགས་པ་
དང་སྒོ་ངའི་ནང་དུ་སེམས་ཅན་འོང་བའི་གནད་དོ། ། འདིའི་དུས་སུ་རྡོ་རྗེ་གདན་དང་མའི་
མངལ་མ་གཏོགས་པ་གང་ལའང་ཐོགས་པ་མེད་ཅིང་། རིས་མཐུན་པ་དང་ལྷའི་མིག་ཅན་མ་
གཏོགས་པས་དེ་མི་མཐོང་ལ། དེས་སེམས་ཅན་གྱི་གནས་རིས་ཀུན་ཕར་མཐོང་བའོ། །རྡོ་རྗེ་
གདན་ནི་ཀ་དག་མི་འགྱུར་བའི་ནང་དབྱིངས་སངས་རྒྱས་ཐམས་ཅད་སངས་རྒྱས་པའི་གནས་
མཆོག་དག་པ་མྱ་ངན་ལས་འདས་པ་ལ་ཟེར། རྫུ་འཕྲུལ་འདིའི་རྒྱུ་ནི་གོང་དུ་ལོངས་སྐུའི་རྫུ་
འཕྲུལ་མཐོང་བའི་ཆ་ལས་བྱུང་བ་སྟེ། དེ་ཡང་སྐད་ཅིག་ཙམ་བྱུང་ནས་ཡང་འགགས་ཤིང་ནུབ་
– 366 -



སྲིད་པ་བར་དོའི་ཁྲིད་ཡིག་འཁྲུལ་བ་ཀུན་སྦྱོང་བཞུགས།
སྟེ་སྣང་བ་གཞན་འབྱུང་ངོ༌། ། གཞན་ཤར་དུས་གོང་མ་རྣམས་བརྗེད་ནས་མི་སྣང་བ་རྨི་ལམ་སྔ་
ཕྱི་རྨི་ལམ་ཁུང་དེར་མི་དྲན་པ་བཞིན་ནོ། ། དྲུག་པ་ཚེ་ཚད་ནི། སྣང་བའི་སྐྱེ་ཚུལ་ཉི་ཤུ་པོ་འདི་
ཞག་བདུན་ལ་རྫོགས་ཏེ། བར་སྲིད་དེའི་ཚེ་ཞག་བདུན་ལོན་ནས་ཟད་པའི་ཕྱིར་རོ། ། ཚེ་དེ་
ལས་མེད་དམ་ཞེ་ན། ཡང་བག་ཆགས་ཀྱི་དབང་གིས་གོང་གི་སྣང་བ་སངས་ནས། ཡིད་ཀྱི་
ལུས་བླངས་ཏེ་ལན་བདུན་དུ་འཆི། ལན་བདུན་དུ་སྐྱེ་བར་སྣང་བ་རྨི་ལམ་གྱི་སྐྱེ་ཤི་བཞིན་ནོ། །
བདུན་དུ་སྐྱེ་བ་ཡང་བརྫུས་ནས་སྐྱེ་ལ། འཆི་བ་དང་སྐྱེ་བ་ཐམས་ཅད་སྐད་ཅིག་ལ་བྱེད་དོ། །
དགེ་བའི་སྟོངས་འདེབས་ན་ཞག་བདུན་བདུན་གྱི་བདུན་ཚིགས་བྱས་པས་ཕན་ཆེའོ། ། དེའང་
སྐྱེ་བ་བདུན་གནས་པར་སྣང་བ་བདུན། འཆི་བར་སྣང་བ་བདུན་ཏེ་ཉི་ ཤུ་རྩ་གཅིག་པ་ཕྲག་
གཅིག་ནི། ལུས་ལེན་པའི་རིང་མཐའ་སྟེ། བདུན་ཚན་བདུན་གྱིས་ཞག་བཞི་བཅུ་རྩ་དགུ་སྟེ།
དེའི་ཁོངས་སུ་ལས་ཐ་དད་པས་ལུས་སོ་སོ་བ་ལེན་ནོ། ། སྤྱིར་བར་སྲིད་ཀྱི་ཚེ་ཐུང་མཐའ་ཞག་
བདུན། རིང་མཐའ་ཞག་བཞི་བཅུ་རྩ་དགུ། བར་མ་དེའི་བར་རོ། ། དེའང་འདོད་པ་ན་
དུས་མ་ཡིན་པར་འཆི་བ་ལྟར། དེར་ཡང་དུས་མིན་དུ་ལས་ཀྱིས་འཆི་བ་སྲིད་ལ། ལས་འགས་
དེ་ལས་རིང་བའང་སྲིད་པར་བཤད་ཀྱང་བར་མའི་དབང་དུ་བྱས་པའོ། །སྐྱེ་ཤིར་སྣང་བའི་རྒྱུ་ནི།
སྔར་གྱི་འཆི་བ་དྲན་པ་ལས་གོང་དུ་ཉིན་མཚན་གྱི་ཆ་གང་ལ་ཤི་བའི་དུས་དེར་འདིར་ཡང་འཆི་ལ།
སྐྱེ་བ་དྲན་པས་སྐད་ཅིག་ལ་སྐྱེ་བའོ། ། བདུན་པ་ཁ་དོག་ནི། ཕྱིས་གང་སྐྱེའི་ལུས་ཀྱི་ལྟས་སུ་
སྣང་སྟེ། ལྷ་མིར་སྐྱེ་ན་དཀར་བ་དང༌། ལྷ་མིན་དང་དུད་འགྲོར་སྐྱེ་ན་སེར་བ་དང༌། ཡི་
དྭགས་སུ་སྐྱེ་ན་དུ་བ་ལྟ་བུ་དང༌། དམྱལ་བར་སྐྱེ་ན་བལ་ནག་གཡེང་བ་འདྲའོ། ། འདིའི་རྒྱུ་ནི་
གོང་དུ་ལོངས་སྐུའི་སྐུ་མདོག་དང་ཕྱག་མཚན་མཐོང་བ་ལས་བྱུང་བའོ། །བརྒྱད་པ་མགོ་ལྟ་བའི་
ཁྱད་པར་ནི། ལྷ་མིར་སྐྱེ་ན་གྱེན་ལའོ། ། ལྷ་མིན་བྱོལ་སོང་འཕྲེད་ལའོ། ། ཡི་དྭགས་དམྱལ་
བ་ཐུར་དུའོ། །དགུ་བ་ལས་སོག་མི་སོག་ནི། རགས་པ་མངོན་གྱུར་དུ་མི་སོག་ལ། ཕྲ་བ་བག་
ལ་ཉལ་ཡིད་ཀྱི་སྟོབས་ལ་བརྟེན་ནས་སོག་སྟེ། ལས་བར་མ་ཞེས་བྱའོ། ། དེའང་ཆོས་ཉིད་
བདེན་པ་མཐོང་བས་སྔར་གྱི་མངོན་གྱུར་པའི་ལས་མི་སྣང་ལ་ས་བོན་དུ་ཡོད། འདིར་རྨི་ལམ་གྱི་
རང་དུས་བཞིན་དུ་ལས་བར་མ་ཕྲ་བ་ཕྱི་མའི་ཁ་སྣོན་ཙམ་སོགས་པས། ཕྱི་མའི་ལས་ཀྱི་འབྲེལ་
བ་ཡང་འདིའི་རྒྱུ་མཐུན་གྱི་འབྲས་བུ་གཅིག་ལ་གཅིག་བརྒྱུད་བྱས་ཏེ་འཁོར་བར་བྱེད་པའོ། །
སོག་ལུགས་ནི། ཁྱད་པར་གྱི་སྣང་བ་གཅིག་ནུབ་གཅིག་མ་སྐྱེས་པའི་ཁར་བསགས་པས་དེའི་
དབང་གིས་སྔ་ཕྱི་སྣང་བ་མི་གསལ་བའོ། ། དུས་ནི་ཤེས་པ་སྔ་ཕྱིའི་བར་རོ། ། རྒྱུ་ནི་སྔར་གྱི་
མངོན་གྱུར་མེད་ཀྱང་ཕྲ་བ་བག་ལ་ཉལ་དང་བསམ་གཏན་གྱི་ཆ་ལས་སོ། ། འདིར་སོག་པ་ནི་
གོང་དུ་ཆོས་ཉིད་ལ་བྱེད་ཅིང་སྔངས་བ་ལས་བྱུང་བའོ། ། བཅུ་བ་ལས་ཀྱི་ལྟས་ནི། སྔར་ལས་
- 367 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དག་པ་ས་བོན་གྱི་ཆས་སྣང་བ་དེའི་དུས་སུ་གོང་མའི་ཆོས་ཉིད་ཀྱིས་རབ་ཏུ་གསལ་ཞིང་བརྟག་པ་
ཡིན་ལ། སྔར་གྱི་ས་བོན་མ་དག་པས་ཤེས་པ་མི་གསལ་ཞིང་རྨུགས་པའོ། ། ཤེས་པ་གསལ་མི་
གསལ་ནི་སྔར་གྱི་དགེ་མི་དགེའི་འཕེན་པ་ལས་བྱུང་བའོ། །རྒྱུ་ནི་གཉིས་ལས་གསལ་བའི་རྒྱུ་སྡེར་
རྗེས་དྲན་དག་པ་ལས་བྱུང་ལ། མི་གསལ་བ་ཆོས་ཉིད་ལ་རྒྱབ་ཀྱིས་ཕྱོགས་པ་ལས་བྱུང་བའོ། །
སྔར་ལྷ་མཐོང་བའི་ཆ་ལ་རྗེས་དྲན་དུ་བཏགས་ཀྱི་རྗེས་དྲན་མཚན་ཉིད་པ་མ་མཐོང་བས་འདིར་
འཁྲུལ་བའོ། ། བཅུ་གཅིག་པ་མིང་གི་རྣམ་གྲངས་ནི། འབྱུང་བཞི་ས་བོན་གྱི་ཆ་ལས་མིང་བཞི་
འདུས་པའི་བདག་ཉིད་ཅན་ཏེ། འབྱུང་བ་སའི་བྱེད་ལས་འདུས་པས་སྲིད་པ་ཤ་གཟུགས་ཀྱི་
བདག་ ཉིད་ ཅན་ དང་ གཅིག ཆུའི་ བྱེད་ ལས་ ཀྱི་ ས་ བོན་ སྒྱུ་ མ་ ལྟ་ བུའི་ ལུས་ སུ་ བྱུང་ བས།
འདིའི་དུས་ན་ཟས་སུ་དྲི་ཟ་ཞིང་གོང་མའི་ལས་ལ་ཉེ་བར་འཁོར་བ་དང་གཉིས་ཀྱིས་སྲིད་པའི་
བར་མ་དོ་ཕུང་པོ་ལྔའི་ཉིང་མཚམས་སྦྱོར་བ་དྲི་ཟ་ཉེ་བར་འཁོར་བ་དང་གཉིས། མེའི་བྱེད་ལས་
ཀྱི་ས་བོན་ལས་སྲིད་པ་ཡིད་ཀྱི་གཟུགས་ཙམ་ལས། ཤ་ཁྲག་རང་ག་མ་མེད་ཀྱང་ས་བོན་གྱི་ཆ་ལ་
ཡོད་ པ་ དེ་ ཡིད་ གཟུགས་ལ་ སྨིན་ པས་ དབང་ པོ་ དང་ ཡན་ ལག་ ཀུན་ཚང་བ་ སྙམ་ བྱེད་ པས།
དབང་པོ་ཀུན་ཚང་ཐོགས་མེད་ལྡན་དང་གསུམ། འབྱུང་བ་རླུང་གི་བྱེད་ལས་ཀྱིས་ས་བོན་ལས་
ལས་ཀྱི་རླུང་གིས་ཐོགས་པ་མེད་པར་བཏེགས་ནས་ཀུན་ལ་ལྟ་སྙིང་འདོད་ཅིང་འཇུག་པས་ཐོགས་
མེད་ལྡན་ནམ། འཇུག་སྲིད་ཅེས་བྱ་བ་དང་བཞིའོ། ། འདི་དག་རྒྱུ་ཅི་ལས་བྱུང་ན། གོང་
མའི་ཡེ་ཤེས་བཞི་སྦྱོར་གྱི་རྩལ་ལས་བྱུང་ངོ༌། ། བཅུ་གཉིས་པ་ལུས་ཀྱི་ཚད་ནི། ལས་མ་དག་པ་
རྣམས་བྱིས་པ་ལོ་བརྒྱད་པ་ཙམ་ལ། དག་པ་རྣམས་ལ་ལོ་བཅུ་དྲུག་ལོན་པའི་ལུས་ཀྱི་ཚད་དེ་རྨི་
ལམ་གྱི་གཟུགས་ལྟ་བུ་ལས་རང་མཚན་དུ་མེད་དོ། །རྒྱུ་ནི་ལྷུན་གྲུབ་ཀྱི་འཆར་ལུགས་བརྒྱད་
མཐོང་བ་ལས་བྱུང་བའོ། ། བཅུ་གསུམ་པ་སྐྱེ་གནས་གང་དུ་གཏོགས་པ་ནི། མངལ་སྐྱེས། །
སྒོང་སྐྱེས། དྲོད་གཤེར་སྐྱེས། རྫུས་སྐྱེས་བཞི་ལས། རྫུས་སྐྱེས་སུ་གཏོགས་ལ། ཆོས་གང་
དང་མཐུན་ན་རྫུ་འཕྲུལ་དང་འོད་ཡོད་པས་ལྷ་དང་མཐུན་ལ། ཞག་བདུན་བདུན་ན་སྐྱེ་ཤིའི་
སྡུག་བསྔལ་ལ་སྤྱོད་པས་དམྱལ་བ་དང་མཐུན་ཏེ། དམྱལ་བ་རྣམས་དང་ལྷ་རྣམས་དང༌། །
སྲིད་པ་བར་མ་རྫུས་ཏེ་སྐྱེ། །ཞེས་པས་སོ། །རྒྱུ་ནི་གོང་དུ་སྤྲུལ་བའི་རྣམ་པ་མཐོང་བ་ལས་བྱུང་
བའོ། ། བཅུ་བཞི་བ་སྤྱོད་ལམ་ནི། ཆོས་ཉིད་བདེན་པའི་སྟོབས་ཡལ་བས་སྔར་ཞེན་གྱི་བག་
ཆགས་ལངས་པས་སྔར་གྱི་གང་བྱེད་དེ་འདིར་ཡང་སྤྱོད་པའོ། །རྒྱུ་ནི་ཆོས་ཉིད་ཀྱི་དུས་སུ་རང་
སྣང་ལ་བྱེད་ཅིང་སྔངས་པ་ལས་བྱུང་ངོ༌། ། བཅོ་ལྔ་པ་འོད་ནི། ལས་དག་པ་མངོན་མཐོར་སྐྱེ་
བ་རྣམས་ལ་དཀར་པོ་དཔག་ཚད་གཅིག་ཏུ་གསལ་ལ། མ་དག་པ་ངན་འགྲོར་སྐྱེ་བ་རྣམས་ལ་
སེར་པོ་དང་ནག་པོ་མོག་མོག་པོ་རང་གསལ་ཙམ་མོ། ། དེ་དག་གི་རྒྱུ་ནི་ཆོས་ཉིད་ཀྱི་རང་འོད་
– 368 —



སྲིད་པ་བར་དོའི་ཁྲིད་ཡིག་འཁྲུལ་བ་ཀུན་སྦྱོང་བཞུགས།
ལས་བྱུང་ངོ༌། །བཅུ་དྲུག་པ་ལས་འབྲེལ་ནི། ཕྱི་མ་བཟང་འགྲོ་ཆོས་དང་ལྡན་པར་སྐྱེ་ན་འདིར་
དགེ་བའི་རྣམ་པ་དང་འཕྲད། ཕྱི་མ་ནོར་དང་། འཁོར་དང་ལོངས་སྤྱོད་ལྡན་པར་སྐྱེ་ན་རང་
ཡིད་དུ་འོང་བའི་རྣམ་པ་དེ་དག་དང་འཕྲད་པར་སྣང་ངོ༌། ། ཕྱི་མ་དབང་པོ་མ་ཚང་བ་དང་སྡིག་
ཅན་དང༌། ངན་འགྲོ་ལ་སོགས་པར་སྐྱེ་ན། ཡིད་དུ་མི་འོང་བ་དང་། དབུལ་བ་ལ་སོགས་
པའི་རྣམ་པ་དང་འཕྲད་པ་སྙམ་མོ། །རྒྱུ་ནི་ཆོས་ཉིད་ལ་ཆགས་པའམ་སྡང་བར་བཟུང་པ་ལས་
བྱུང་བའོ། ། བཅུ་བདུན་པ་ལུས་དང་ཉོན་མོངས་ཀྱི་འབྲེལ་ནི། གཟུགས་རང་ག་མ་མེད་ཀྱང་
རྨི་ལམ་ལྟ་བུའི་ཁུང་ན་རང་གཟུགས་ལ་ཆགས་པ་སྐྱེ་ན་འདོད་པ་དང་། སྡང་བ་སྐྱེ་ན་གཟུགས་
དང༌། བར་མ་སྐྱེ་ན་གཟུགས་མེད་དུ་སྐྱེའོ། ། དེ་དག་གི་རྒྱུ་ནི་ཆོས་ཉིད་བདེན་པ་ལས་གོལ་བ་
ལས་བྱུང་ངོ༌། ། བཅོ་ བརྒྱད་ པ་ ཁམས་ གང་ དུ་ གཏོགས་ པ་ ནི། འདོད་ པ། གཟུགས།
གཟུགས་མེད་གསུམ་ལས། མིང་བཞིའི་ཕུང་པོ་སྒྱུ་མ་ཡིད་ཀྱི་ལུས་སུ་ཡོད་པ་སྙམ་ཡང་། ཕྱི་
མའི་ཕུང་པོ་མ་བླངས་པས་གཟུགས་རང་ག་མ་མེད་པའི་ཕྱིར། གཟུགས་ལས་གཞན་ཚོར་བ།
འདུ་ཤེས། འདུ་བྱེད། རྣམ་ཤེས་བག་ལ་ཉལ་གྱི་ཕུང་པོར་གནས་པས་གཟུགས་མེད་ཁམས་སུ་
གཏོགས་པའོ། ། གཟུགས་མེད་པའི་རྒྱུ་ཅི་ལས་བྱུང་ན་གོང་དུ་ཆོས་ཉིད་སྒྱུ་མ་ལྟ་བུ་མཐོང་བ་
ལས་བྱུང་བའོ། ། བཅུ་དགུ་བ་ཕྱི་མའི་མངལ་དུ་ཚུད་པའི་ལྟས་ནི། བདུན་ཕྲག་གཅིག་གམ་
གཉིས་ནས་བདུན་གྱི་བར་བར་སྲིད་མྱོང་ངེས་ཀྱི་ལས་རྫོགས་པས་ཕྱི་མའི་སྲིད་པ་སོ་སོར་དང་པོ་
ཚུད་དུས། ལྷའི་སྐྱེ་གནས་སུ་ཚུད་ན་འདིའི་དུས་སུ་ཤེས་པའི་སྣང་བ་ལ་ལྷ་ཁང་གི་ཡང་ཐོག་
གམ་རིན་པོ་ཆེའི་ཁང་བུ་བརྩེགས་པའི་ནང་ན་འདུག་པ་སྙམ་བྱེད་དོ། ། ལྷ་མ་ཡིན་གྱི་མངལ་དུ་
ཚུད་ན། མགལ་མེའི་འཁོར་ལོའི་ནང་དུ་འདུག་པའམ། ཆར་འབབ་པའི་དཀྱིལ་ན་འདུག་པ་
སྙམ་པ་འོང་ངོ༌། ། མིའི་མངལ་དུ་ཚུད་ན་རབ་ཏུ་གྲང་བ་སྙམ་བྱེད་ན་མི་ལུས་ཙམ་པོ། ནམ་
རྨུགས(སྨུག) པའི་དཀྱིལ་ན་འདུག་པ་སྙམ་བྱེད་ན་མི་ལུས་གཙང་མ། སྐྱེ་བོ་འདུས་པའི་ཅ་
ཅོའི་གསེབ་ན་འདུག་པ་སྙམ་བྱེད་ན་མི་ལུས་རིན་པོ་ཆེའི་ལྟས་སོ། །བྱོལ་སོང་གི་མངལ་དུ་ཚུད་
ན་སྤྱིལ་བོའི་ནང་ངམ་ཕུག་གམ་ན་བུན་གྱི་ནང་ན་འདུག་པ་སྙམ་པའོ། ། ཡི་དྭགས་ཀྱི་མངལ་དུ་
ཚུད་ན་གྲོག་པོ་ཕུགས་རྡུགས་ན་འདུག་པ་སྙམ་མོ། ། དམྱལ་བ་ནི་བརྒྱུད་པ་ལས་དངོས་སུ་སྲིད་
པའི་བར་དོ་ལ་མི་གནས་སོ། ། འདི་དག་བྱུང་ན་མངལ་དུ་ཚུད་ཟིན་པས། འགྲོ་བར་འདོད་
ཀྱང་ཐོགས་པ་དང་བཅས་པས་དབང་མེད་དོ། །རྒྱུ་ནི་གོང་དུ་ཆོས་ཉིད་བདེན་པ་ལ་ཡིད་མ་
ཆེས་པ་ལས་སོ། །ཉི་ཤུ་པ་དཔེ་ནི། རྩྭས་མེ་འཛིན་པ་ལྟར་ལས་དང་བག་ཆགས་ཀྱི་དབང་གིས་
མངལ་གནས་འཛིན་པ་དང༌། འདམ་རྫབ་ཀྱིས་སྐྱེ་འགྲོ་འམ་ནོར་བུ་འམ་ཤིང་ལ་སོགས་པ་
འཛིན་པ་ལྟར་འཁོར་བ་ན་རང་རིག་པའི་ཡེ་ཤེས་འཛིན་པ་དང༌། བྱ་རྒྱུས་བྱ་འཛིན་པ་ལྟར་ཕ་
- 369 —



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མའི་སྙོམས་འཇུག་གི་ཉིས་བར་སྲིད་ཀྱི་སེམས་ཅན་འཛིན་པ་ནི། དབྱར་གྱི་ཤ་རུལ་ལ་སྦྲང་མ་
འདུ་བ་ལྟར། ཕ་མའི་སྙོམས་འཇུག་གི་མངལ་སྒོར་བར་སྲིད་བྱེ་བ་ དཔག་མེད་འཕུངས་ཏེ།
ཕ་མའི་བདེ་བའི་རོ་མྱོང་བ་ཙམ་གྱིས་དེར་སྐྱེ་བའི་ལས་ཅན་དེ་རང་དབང་མེད་པར་མངལ་རྒྱས་
འཐུམས་པ་ནི་མའི་བཤང་ལམ་ནས་འཇུག་གོ །དེ་ལྟར་རྣམ་གྲངས་ཉི་ཤུ་པོ་དེ་ཡང་། ཉི་ཟླ་ཁ་
སྦྱོར་ལས། སྲིད་པའི་བར་དོ་ཞེས་བྱ་བ། ། འཁོར་བའི་གནས་ཀྱི་ལམ་འགོ་ནི། ། དཔེར་ན་
ཟོ་ཆུ(ཆུན) བཞིན་དུ་འཁོར། ། ཤ་ཁྲག་རང་གའི་ལུས་བྲལ་ནས། ། སྒྱུ་མ་ཡིད་ཀྱི་གཟུགས་
ཅན་ནོ། །ཞེས་སོ། །དེ་ལྟར་བར་དོར་འཁྱམས་པའི་དུས་སུ་སྐྱེ་གནས་འཚོལ་བ་རབ་ཀྱིས་སྟོང་
ཉིད་ཀྱི་ངང་ལ་བཞག འབྲིང་གིས་རང་དང་ཕ་མ་ཡི་དམ་གྱི་ལྷར་བསྒོམ། ཐ་མས་སྐྱབས་
འགྲོ་བྱས་ཏེ་སྐྱེ་གནས་བཟང་པོར་འཕྲད་པའི་སྨོན་ལམ་བཏབ་པས་སྐྱེ་གནས་བཟང་པོར་འཕྲད་
པར་འགྱུར། བདེ་བ་ཅན་སོགས་སངས་རྒྱས་ཀྱི་ཞིང་དུ་འཕེན་པ་བཏང་ན་ཡིད་ལ་དྲན་པ་ཙམ་
གྱིས་ཞིང་ཁམས་དེར་པདྨ་ལས་སྐྱེ་བར་འགྱུར་རོ། །
སྨྲས་པ། ཉམས་ལེན་མེད་པའི་འགྲོ་བ་ཕལ་ཆེར་ནི། ། སྲིད་པ་བར་དོར་འཁྲུལ་སྣང་དུ་
མས་མནར། །གཤིན་རྗེའི་སྤྱན་སྔར་དགེ་སྡིག་ཤན་ཕྱེ་ནས། ། མཐོ་རིས་སམ་ནི་ངན་སོང་
གནས་སུ་འགྲོ། །དེ་ཕྱིར་འདིར་སྣང་སྒྱུ་མའི་ལྟད་མོ་ལ། །མ་ཞེན་ཆོས་བཞིན་མཛོད་དང་དོན་
གྱི་ཕུལ། །
ཞེས་པ་འདི་ནི་རྫོགས་ཆེན་པ་དུ་མ་རང་གྲོལ་གྱིས་སྦྱར་བའོ། །
- 37O -



རང་བཞིན་སྤྲུལ་སྐུའི་ཞིང་གི་ཁྲིད་ཡིག་ངོ་མཚར་མཆོག་ལྡན་བཞུགས།
༄༅། །འོད་གསལ་རྫོགས་པ་ཆེན་པོ་ལས།
རང་བཞིན་སྤྲུལ་སྐུའི་ཞིང་གི་ཁྲིད་ཡིག་ངོ་མཚར་མཆོག་ལྡན་བཞུགས་སོ། །
༄༅༅། །བླ་མ་དང་གུ་རུ་ཐོད་འཕྲེང་སྡེ་ལྔ་དབྱེར་མ་མཆིས་པའི་ཞབས་ལ་ཕྱག་འཚལ་
ལོ། །འདིར་འོད་གསལ་རྫོགས་པ་ཆེན་པོའི་ཐུན་མོང་མ་ཡིན་པ་རྗེས་ཀྱི་རིམ་པ་རང་བཞིན་སྤྲུལ་
སྐུའི་ཞིང་དུ་དབུགས་འབྱིན་པའི་ཁྲིད་ཀྱི་རིམ་པ་ནི། ཐེག་པ་ཐམས་ཅད་ཀྱི་རྩེ་རྒྱལ་འོད་གསལ་
རྫོགས་པ་ཆེན་པོ་འདི་ཉིད་ཀྱི་ལམ་ལ་ཞུགས་ན་དབང་པོ་ཉི་ཤུ་རྩ་གཅིག་གི་ཐ་མའི་ཐ་མ་དེ་སྲིད་
པའི་བར་དོ་རྨི་ལམ་དང་འདྲ་བ་ལས་ལམ་བྱུང་ནས་ཆོས་ཉིད་བདེན་པའི་བྱིན་རླབས་ཀྱིས་རང་
བཞིན་སྤྲུལ་སྐུའི་ཞིང་དུ་རྫུས་ཏེ་སྐྱེས་ནས་བར་དོ་མེད་པར་འཚང་རྒྱ་བ་སྟེ། རྩེ་བ་རྡོ་རྗེ་ཚིག་
རྐང་ལས། མཐའ་མ་རང་བཞིན་སྤྲུལ་སྐུའི་ཞིང་དུ་དབུགས་དབྱུང་སྟེ་གདོད་ནང་གསལ་སྐུ་
དང་ཡེ་ཤེས་འདུ་འབྲལ་མེད་པའི་དགོངས་པ་མངོན་དུ་འགྱུར་ཏེ་འཁོར་བ་ཇི་སྲིད་བར་དུ་འབད་
པ་མེད་པར་འགྲོ་བའི་དོན་རྒྱུན་མི་འཆད་པ་ཡིན་ནོ། ། ཞེས་དང་། རང་ཤར་ལས་བདེན་པ་
མཐོང་བའི་སེམས་ཅན་ནི། ། རྟོགས་པ་རྒྱུད་ལ་མ་སྐྱེས་ཀྱང་། ། ཕྱོགས་བཅུའི་སྤྲུལ་བའི་ཞིང༌
ཁམས་སུ། ། གནས་ནས་མཐར་ཕྱིན་ གྲོལ་བར་འགྱུར། ། ཞེས་པ་དང་། ཡང་དེ་ལས།
དབང་པོ་ཐ་མའི་ཐ་མ་ནི་ཞག་ཉི་ཤུ་གནས་ནས་དེ་ནས་ཡང་ལྷུན་གྲུབ་ཀྱི་སྣང་བར་ལམ་བྱུང་ནས་
མ་དག་པ་འཁོར་བའི་སྐོར་ལམ་བྱུང་སྟེ་ཕྱོགས་བཅུར་སྤྲུལ་བ་སྐུའི་ཞིང་ཁམས་སུ་གནས་ནས་བར་
དོ་མེད་པར་ཡང་དག་པར་འཚང་རྒྱའོ། ། ཞེས་པ་དང༌། ཉི་ཟླ་ཁ་སྦྱོར་ལས། འདི་མཐོང་
དབང་པོ་ཐ་མ་ལ། ། བར་མ་དོ་ཉིད་སྣང་འགྱུར་རམ། ། འོན་ཏེ་མི་སྣང་བའམ་ཅི། ། སྟོན་
པས་གསུངས་པ་དེ་སྣང་སྟེ། ། རང་གར་འཛིན་པའི་བག་ཆགས་ཟད། །རང་བཞིན་སྤྲུལ་བའི་
དབུགས་ཕྱུང་སྟེ། ། བར་དོ་མེད་པར་སངས་རྒྱས་ཉིད། ། ཅེས་སོ། ། ཞིང་དེ་དག་གི་རང་
བཞིན་ལོངས་སྐུའི་རྣམ་པ་འདྲར་རུང་དུ་སྣང་སྟེ། ཕྱོགས་བཞི་ཞི་བས་བསྐོར་བའི་དབུས་སྟེང་
གི་ཆར་རང་རང་གི་མདུན་ནས་བལྟས་པ་ནི་ཁྲོ་བོའི་ཞིང་ཡོད་པ་ནི་སྟོན་པ་ཀུན་ཏུ་བཟང་པོ་རྡོ་རྗེ་
འཆང་གི་བྱིན་རླབས་ལས་རང་ཤར་བའོ། ། དེ་ཡང་རང་ཤར་ལས། འདི་ནས་ཤར་ཕྱོགས་
འཇིག་རྟེན་གྱི་ཁམས་ནི་ཞིང་ཁམས་མངོན་པར་དགའ་བ་ཞེས་བྱ་བ་ཡོད་དེ་སྤྲུལ་བ་
ཁམས་དེ་ན་སྤྲུལ་བའི་སྐུ་རྡོ་རྗེ་སེམས་དཔའ་ཞེས་བྱ་བ་དེ་བཞིན་གཤེགས་པ་ཐམས་ཅད་ཀྱི
- 371 -
]
G



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དབང་བསྐུར་དམ་པ་ཐོབ་པའི་གནས་དེ་ན་གཞལ་ཡས་ཁང་གི་ཡོན་ཏན་དཔག་ཏུ་མེད་པ་ཡོད་དེ།
དེ་ཡང་འདི་ལྟ་སྟེ། རིན་པོ་ཆེ་ཤེལ་ལས་གྲུབ་པའི་ཁང་བ་སྒོ་བཞི་དང་ལྡན་པ། རིན་པོ་ཆེ་སྣ་
ལྔའི་རྟ་བབས་དང་ལྡན་པ། ས་གཞི་ཐམས་ཅད་ཀྱང་རིན་པོ་ཆེ་ཤེལ་ལས་གྲུབ་པ། ཤིན་ཏུ་
ཡིད་དུ་འོང་བ་བལྟ་ན་སྡུག་པ། ཐེམ་སྐས་དང་དཀར་ཁུང་དང་ལྡན་པ། ཕྱོགས་བཞི་ན་
གསེང་སྐར་ཆེན་པོ་བཞི་ཡོད་པ། གསེང་སྐར་ནས་ཉི་མ་ཤར་བས་རིན་པོ་ཆེ་ཤེལ་ལས་གྲུབ་པའི་
ཁང་པ་ལ་ཕོག་ནས་ནང་དུ་ཉིན་མོ་འོད་ལྔའི་སྣང་བ་ལྷུག་པར་འཆར་བ། གཞལ་ཡས་ཁང་དེའི་
ཕྱི་རོལ་ན་ཡན་ལག་བརྒྱད་དང་ལྡན་པའི་ཆུའི་འོབས་ཡོད་པ། ཆུ་དེ་ལ་ནད་ཀྱིས་བཏབ་པ་
རྣམས་ཀྱིས་འཐུང་ན་ནད་འཚོ་བར་འགྱུར་ལ། དེའི་ཕྱི་རོལ་ན་མཚེའུ་བརྒྱད་ཡོད་དོ། ། དེ་
རྣམས་ཀྱི་ནང་ན་ཡང་བྱ་སྐད་སྙན་པ་སྣ་ཚོགས་ཏེ། དེ་ཡང་འདི་ལྟ་སྟེ་བྱའི་རྒྱལ་པོ་ངང་བ་
གསེར་ལྡན་མཐིང་རིལ་དང༌། བྱ་ཀ་ཏ་རི་དང༌། རྨ་བྱ། ནེ་ཙོ་མི་སྐད་ཤེས་པ་དང་། ཁུ་
བྱུག་དང༌། ཤང་ཤང་ཏེའུ་དང་རི་སྐེགས་དང་། དེ་ལ་སོགས་ཏེ་སྐད་སྙན་པའི་བྱ་རིགས་སྟོང་
ཕྲག་བརྒྱད་ཅུ་དང་། ཡིད་དུ་འོང་བའི་བྱ་རིགས་འདི་ལྟ་སྟེ། ཀང་ཀ་རི་དང་། ཟེར་མོ་
དང་། སྦུབ་དང་། ལྷའི་བྱ་དྲིལ་བུའི་སྐད་ཅན་དང༌། བྱ་ཀྲི་ཏིབ་གསེར་གྱི་རྡོ་རྗེའི་གཟུགས་
ལ་སོགས་ཏེ། གཡུའི་མདོག་ལྟར་སྔོ་བ་དང༌། དུང་གི་མདོག་ལྟར་དཀར་བ་དང༌། བྱུ་རུའི་
མདོག་ལྟར་དམར་བ་དང༌། ཨིནྡྲ་ནཱི་ལ་ལྟར་ལྗང་བ་ལ་སོགས་ཏེ་ཡིད་དུ་འོང་བ་དང་སྐད་སྙན་
པ་བསམ་གྱིས་མི་ཁྱབ་པ་ཡོད་དོ། ། དེའི་ཕྱི་རིམ་ན་རིན་པོ་ཆེ་སྣ་བདུན་གྱི་ལྕགས་རི་ཡོད་དོ། །
དེ་རྣམས་ཀྱི་དབུས་ན་རིན་པོ་ཆེ་སྣ་བདུན་ལས་བྱས་པའི་ཁྲི་ཆོས་བཤད་པའི་སྟན་དང་ལྡན་པ་
ཡོད་དོ། ། དེར་སྤྲུལ་བའི་སྐུ་རྡོ་རྗེ་སེམས་དཔའ་ཞེས་བྱ་བ་དེས་སྲོད་ལ་འཁོར་རྣམས་ལ་རྒྱུའི་
ཆོས་འཆད་དོ། ། ནམ་ཕྱེད་ན་སྔགས་ཕྱིའི་ཆོས་འཆད་དོ། ། ཐོ་རངས་གསང་སྔགས་ནང་གི་
ཆོས་འཆད་དོ། །ཉི་མ་ཕྱེད་ན་རྫོགས་པ་ཆེན་པོ་འབྲས་བུ་བླ་ན་མེད་པའི་ཆོས་འཆད་དོ། །དེ་
ལྟར་ཞག་རེ་རེ་ལ་ཆོས་ཐུན་བཞི་བཞི་འབྱུང་ངོ༌། ། དེ་ན་གནས་པའི་བྱང་ཆུབ་སེམས་དཔའ་དེ་
དག་ཀྱང་སྐྱེ་བ་གཅིག་གིས་ཐོགས་པ་ཤ་སྟག་གོ །ལོ་ཡང་ལྔ་བརྒྱ་ལྔ་བཅུ་ཐུབ་བོ། །ཞིང་ཁམས་
དེ་ན་ཟས་དང་སྐོམ་ཡང་ཡིད་ལ་དྲན་པ་ཙམ་གྱིས་ཚིམ་པ་ཡོད་དོ། ། དེ་ན་ནད་མེད་ལ་བྱུང་སྲིད་
ནའང་ཆུ་ཡན་ལག་བརྒྱད་དང་ལྡན་པ་དེ་འཐུང་བས་ནད་སེལ་ཏོ། །མེ་ཏོག་སྣ་ཚོགས་ཀྱིས་སྤྲུལ་
བའི་སྐུ་དེ་ལ་མཆོད་པ་ཆེར་བྱེད་པ་ཤ་སྟག་གོ ། གཞལ་ཡས་ཁང་དེའི་ཟུར་བཞི་ན། མུ་ཏིག་
ལས་གྲུབ་པའི་མཆོད་རྟེན་བཞི་ཡོད་དེ། དེ་བཞིའི་བར་དྲིལ་བུ་གཡེར་ཁའི་དྲ་བའི་ཐག་པས་
སྦྲེལ་ནས་ཡོད་དོ། ། ཐག་པ་དེ་རླུང་གིས་བསྐྱོད་པ་ན་དྲིལ་བུའི་སྒྲ་ཡིད་དུ་འོང་བ་སྣ་ཚོགས་
འབྱུང་ངོ༌། །ཕྱོགས་བཞི་ན་དར་སྣ་ཚོགས་ཀྱི་བ་དན་བཞི་ཡོད་དེ་རླུང་གིས་བསྐྱོད་པ་ལས་དྲི་
ཁ 372



རང་བཞིན་སྤྲུལ་སྐུའི་ཞིང་གི་ཁྲིད་ཡིག་ངོ་མཚར་མཆོག་ལྡན་བཞུགས།
ཞིམ་པ་སྣ་ཚོགས་འབྱུང་ངོ༌། ། གཞལ་ཡས་ཁང་དེ་ན་ཡོན་ཏན་དཔག་ཏུ་མེད་པ་དེ་ལྟ་བུ་ཡོད་
དོ། །གཞལ་ཡས་ཁང་དེ་ནི་འདི་ནས་ཤར་ཕྱོགས་ན་དཔག་ཚད་ལྔ་བརྒྱ་འདས་པའི་སྟེང་ན་ཡོད་
དོ། །དེར་སྐྱེས་པའི་བྱང་ཆུབ་སེམས་དཔའ་དེ་དག་ཀྱང་སུམ་ཅུ་རྩ་གསུམ་གྱི་ལྷ་དང་ལོངས་སྤྱོད་
མཉམ་མོ། ། ཤར་ཕྱོགས་ཀྱི་སྤྲུལ་བའི་སྐུའི་ཞིང་ཁམས་དེ་ན་དེ་བཞིན་དུ་ཡོད་དོ། ། འདི་ནས་
ལྷོ་ཕྱོགས་ན་དཔལ་དང་ལྡན་པའི་ཞིང་ཁམས་སྤྲུལ་བ་སྐུའི་གནས་དེ་ན་ཡང་རིན་པོ་ཆེ་གསེར་ལས་
གྲུབ་པའི་ཁང་བ་གྲུ་བཞི་པ་བ་གམ་དང་བཅས་པ། སྒོ་བཞི་རྟ་བབས་དང་བཅས་པ། ཟུར་
བཞི་མཆོད་རྟེན་དང་བཅས་པ། ལོགས་བཞི་བ་དན་དང་བཅས་པ། ཕྱོགས་བཞི་གསེང་སྐར་
དང་བཅས་པ། མཚོ་བདུན་བྱ་དང་བཅས་པ། ཡན་ལག་བརྒྱད་དང་ལྡན་པའི་ཆུ་ལྕགས་རི་
དང་བཅས་པ། ཁྲི་དང་ཆོས་ཀྱང་གོང་ལྟར་བཤད་དོ། ། བྱང་ཆུབ་སེམས་དཔའ་དེ་དག་ཀྱང་
སྐྱེ་བ་གཅིག་གིས་ཐོགས་པ་ཤ་སྟག་གོ ། སྤྲུལ་བའི་སྐུ་རིན་པོ་ཆེ་འབྱུང་ལྡན་གྱི་ཞིང་ཁམས་དེ་ན་
ཡོན་ཏན་དེ་ལྟ་བུ་ཡོད་དོ། ། འདི་ནས་ནུབ་ཕྱོགས་ན་པདྨ་བརྩེགས་པའི་ཞིང་ཁམས་ནའང་སྤྲུལ་
པ་སྐུའི་ཞིང་ཁམས། དེ་ན་སྤྲུལ་པའི་སྐུ་སྣང་བ་མཐའ་ཡས་ཞེས་བྱ་བ་ཡོད་དེ། དེ་ནའང་གོང་
གི་ཡོན་ཏན་དང་མཉམ་པ་ཡོད་དོ། ། འདི་ནས་བྱང་ཕྱོགས་ཀྱི་འཇིག་རྟེན་གྱི་ཁམས་ན་རིན་པོ་
ཆེ་རྣམ་པར་བཀོད་པ་ཞེས་བྱ་བ་ཡོད་དོ། ། དེ་ན་སྤྲུལ་བའི་སྐུ་དོན་ཡོད་གྲུབ་པ་ཞེས་བྱ་བའི་ཞིང་
ཁམས་དེ་ན་གཞལ་ཡས་ཁང་གི་ཡོན་ཏན་འདི་ལྟ་བུ་ཡོད་དེ་རིན་པོ་ཆེ་ཨིནྡྲ་ནཱི་ལ་ལས་གྲུབ་པའི་
ཁང་པ་གྲུ་བཞི་དང་ལྡན་པ་ཡོད་དོ། ། དེ་ཡང་ཕྱོགས་བཞི་ན་གསེང་སྐར་ཆེན་པོ་བཞི་ཡོད་དེ།
དེ་ནས་ཉི་མ་ཤར་བ་འོད་ལྗང་གུས་ནང་ཁེངས་ནས་ཡོད་དོ། ། ས་གཞི་ཐམས་ཅད་ཀྱང་ཨིནྡྲ་ནི་
ལ་ ལས་གྲུབ་པ་ཡོད་དོ། ། དེའི་ཕྱི་རིམ་ན་ཆུ་ཡན་ལག་བརྒྱད་དང་ལྡན་པ་རེག་ན་བདེ་བ།
འཐུང་ན་ནད་ཐམས་ཅད་སེལ་བ་ཡོད་དོ། ། དེའི་ཕྱི་རིམ་ན་མཚེའུ་བདུན་ཡོད་པ། དེའི་ནང་
ན་བྱ་སྐད་སྙན་པ་རྣམ་པ་སྣ་ཚོགས་པ་གནས་སོ། ། དེའི་ཕྱི་རིམ་ན་རིན་པོ་ཆེ་སྣ་བདུན་གྱི་ལྕགས་
རི་ཡོད་དོ། ། དེ་རྣམས་ཀྱི་དབུས་ན་རིན་པོ་ཆེ་མརྒད་ལས་གྲུབ་པའི་ཁྲི་ཆོས་བཤད་པའི་སྟན་
དང་བཅས་པ་ཡོད་དོ། ། དེར་སྤྲུལ་པའི་སྐུ་དོན་ཡོད་གྲུབ་པ་ཞེས་བྱ་བ་དེས་སྲོད་ལ་གདམས་
ངག་གི་ཆོས་སྟོན་ཏོ། །ནམ་ཕྱེད་ན་དབང་གི་ཆོས་སྟོན་ཏོ། །ཐོ་རངས་སྤྱོད་པའི་ཆོས་སྟོན་ཏོ། །
ཉི་མ་ཕྱེད་ན་ལྟ་སྒོམ་གྱི་ཆོས་སྟོན་ཏོ། ། དེར་ཞག་རེ་ལ་ཆོས་ཐུན་བཞི་བཞིས་འཁོར་རྣམས་ཀྱི་
རྒྱུད་འགྲོལ་ལོ། ། དེ་ན་གནས་པའི་བྱང་ཆུབ་སེམས་དཔའ་རྣམས་ཀྱང་སྐྱེ་བ་གཅིག་གིས་ཐོགས་
པ་ཤ་སྟག་གོ ། ལོ་ཡང་སྟོང་སྟོང་ཐུབ་བོ། ། ཞིང་ཁམས་དེ་ན་ཟས་དང་སྐོམ་ཡིད་ལ་དྲན་པ་
ཙམ་གྱིས་ཚིམ་པ་ཡོད་དོ། ། དེ་ན་བད་ཀན་ལས་གྱུར་པ་དང༌། རླུང་ལས་གྱུར་པ་དང༌།
མཁྲིས་པ་ལས་གྱུར་པ་དང༌། འདུས་པ་ལས་གྱུར་པའི་ནད་མེད་དོ། ། མེ་ཏོག་སྣ་ཚོགས་ཀྱིས་
-373



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
སྤྲུལ་བའི་སྐུ་དེ་ལ་མཆོད་པ་རྒྱ་ཆེར་བྱེད་པ་ཤ་སྟག་གོ ། བྱང་ཆུབ་སེམས་དཔའ་དེ་དག་ཀྱང་ཁ་
དོག་ལྗང་གུ་ཤ་སྟག་གོ །རྟ་དང་བཞོན་པ་ཡང་ལྗང་གུ་ཤ་སྟག་གོ །ཁྱེའུ་དང་བུ་མོའི་གཟུགས་
སུ་སྣང་བ་ཤ་སྟག་གོ །ཀུན་ཀྱང་འདོད་པ་དང་བྲལ་ཞིང་དགའ་བ་ཤ་སྟག་གོ །ཀུན་ཀྱང་རྣམ་
རྟོག་མེད་པ་ཤ་སྟག་གོ ། ཞིང་ཁམས་དེ་ན་སེམས་རྣམ་པ་གསུམ་མེད་དོ། ། ཡིད་དྲུག་མེད་
དོ། །ཉོན་མོངས་པ་དྲུག་མེད་དོ། །མ་རིག་པའི་རྐྱེན་བཞི་དང་བཅས་པ་མེད་དོ། །མ་རིག་པ་
དང་མཚུངས་པར་ལྡན་པའི་ཡིད་མེད་དོ། ། ཀུན་ཀྱང་རྣམ་རྟོག་དང་བྲལ་བ་ཤ་སྟག་གོ །
གཞལ་ཡས་ཁང་གི་འཁོར་གྱི་ཡོན་ཏན་ནོ། །གཞལ་ཡས་ཁང་དེའི་ཟུར་བཞི་ན་རིན་པོ་ཆེའི་ཤེལ་
གྱི་མཆོད་རྟེན་ཁྲི་འཕང་དགུ་བ་བཞི་ཡོད་དོ། །དེའི་བར་རྣམས་གསེར་གྱི་དྲིལ་བུ་གཡེར་ཁའི་དྲ་
བའི་ཐག་པས་སྦྲེལ་ནས་ཡོད་དོ། ། དེ་རླུང་གིས་བསྐྱོད་པ་ལས་དྲིལ་བུའི་སྒྲ་སྙན་པ་སྣ་ཚོགས་པ་
འབྱུང་ངོ༌། ། མཆོད་རྟེན་བཞི་ལ་ཉི་མ་ཕོག་པས་འོད་ལྔའི་ཞགས་པས་འབྲེལ་ནས་ཡོད་དོ། །
ཕྱོགས་བཞི་ན་རྨ་བྱའི་བ་དན་བཞི་ཡོད་དེ་དེ་རླུང་གིས་བསྐྱོད་པས་ཡིད་དུ་འོང་བ་དང་མཛེས་པ་
སྣ་ཚོགས་འབྱུང་ངོ༌། ། ཡོན་ཏན་དཔག་ཏུ་མེད་པ་དེ་ལྟ་བུ་ཡོད་དོ། ། གཞལ་ཡས་ཁང་དེ་ནི་
འདི་ནས་བྱང་ཕྱོགས་ན་དཔག་ཚད་ལྔ་བརྒྱའི་སྟེང་ན་ཡོད་དོ། ། དེར་སྐྱེས་པའི་བྱང་ཆུབ་སེམས་
དཔའ་དེ་དག་ཀྱང་གཟུགས་ཁམས་ཀྱི་ལྷ་དང་ལོངས་སྤྱོད་མཉམ་མོ། ། བྱང་ཕྱོགས་ཀྱི་སྤྲུལ་བའི་
ཞིང་ཁམས་དེ་ན་དེ་བཞིན་དུ་ཡོད་དོ། ། ཞིང་ཁམས་དེ་དག་གི་མདུན་གྱི་བར་སྣང་ལ་སྤྲུལ་བའི་
སྐུ་ཁྲོ་བོའི་ཞིང་ཁམས་ཡོད་དེ། དུར་ཁྲོད་ཆེན་པོ་མེ་རི་འབར་བ་ཞེས་བྱ་བ་ཡོད་དེ། དེ་ཡང་
གཞལ་ཡས་ཁང་འདི་ལྟ་བུ་ཡོད་དོ། ། ཐོད་པའི་ཁང་པ་གྲུ་བཞི་དང་ལྡན་པ་ཡོད་དེ། དེ་ཡང་
འདི་ལྟ་སྟེ། ཐོད་པ་སྐམ་པོས་གྲམ་བུ་བྱས་པ། ཤར་རི་ཡོད་པས་རྩིག་པ་བྱས་པ། བྷནྡྷ་ལྕང་
ལོ་ཅན་གྱིས་ཁ་པད་བྱས་པ། རྒྱ་དང་དཔངས་དཔག་ཏུ་མེད་པ། གནམ་ལྕགས་ཀྱི་གཟེར་
བཏབ་པ། རཀྟའི་ཞམ་ཆུ་འབབ་པ། ཉི་ཟླའི་ཀ་གདན་བྱས་པ། ཆུ་སྲིན་ཁ་ཡི་ཀ་གཞུ་བྱས་
པ། ལྷ་ཆེན་པོ་བརྒྱད་གདུང་དུ་བྲེས་པ། མཆོག་ཆེན་པོའི་གྲལ་མ་བཏང་བ་ཡོད་དོ། ། ཉིན་
མོ་རླུང་འཚུབ་པ། མཚན་མོ་མེ་འབར་བ། གཞལ་ཡས་ཁང་དེའི་ཟུར་བཞི་ན་ཞིང་ཆེན་གྱི་
གདུགས་ཕུབ་པ། ལྷ་མོ་ལྔ་གར་བྱེད་པ། ས་གཞི་ཐམས་ཅད་ཀྱང་རཀྟའི་རྦ་ཀློང་འཁྲུགས་
པའོ། ། གཞལ་ཡས་ཁང་དེའི་ནང་ན་བཅོམ་ལྡན་འདས་གཞོན་ནུ་དཔའ་བོ་སྟོབས་ལྡན་ཞེས་བྱ་
བ་ཐུགས་ཞི་བ་ལས་མ་གཡོས་ཀྱང་སྐུ་ཁྲོ་བོའི་ཆ་བྱད་དུ་བསྟན་པ་མཁའ་འགྲོ་མ་དང་ཁྲོ་བོའི་
ཚོགས་དཔག་ཏུ་མེད་པས་བསྐོར་ནས་ཡོད་དོ། ། དེ་ཡང་འདི་ལྟ་སྟེ། མཁའ་འགྲོ་མ་པུཎྜ་ཉེ་
བར་ཞི་བ་དང༌། ཚངས་པ་དུང་མགྲིན་ཅན་དང་། དྲང་སྲོང་ཟླ་འོད་གཞོན་ནུ་དང༌། ཡང་
འཁོར་གྱི་མཁའ་འགྲོ་ཨེ་ཀ་ཛ་ཊི་སྤུན་དྲུག་དང༌། དེའི་བྲན་མོ་བཅུ་བཞི་དང་། གཡོག་མོ་ལྔ་
- 374 -



རང་བཞིན་སྤྲུལ་སྐུའི་ཞིང་གི་ཁྲིད་ཡིག་ངོ་མཚར་མཆོག་ལྡན་བཞུགས།
བཅུ་རྩ་བརྒྱད་དང་། ཡང་གཡོག་འབུམ་ཁྲི་དྲུག་ སྟོང་ལ་ སོགས་ ཏེ་ མཁའ་འགྲོ་མའི་འཁོར་
དཔག་ཏུ་མེད་པས་བསྐོར་བའོ། ། བཅོམ་ལྡན་འདས་དེའི་ཐུགས་ལས་སྤྲུལ་བའི་འཁོར་ཕྱག་ན་
རྡོ་རྗེ་ལ་སོགས་ཏེ་ཁྲོ་བོའི་འཁོར་བསམ་གྱིས་མི་ཁྱབ་པས་བསྐོར་བ། དགའ་རབ་རྡོ་རྗེ་ལ་སོགས་
ཏེ་མིའི་འཁོར་དཔག་ཏུ་མེད་པས་བསྐོར་བའོ། ། འཁོར་རྣམས་ལ་འབྲས་བུ་གསང་སྔགས་བླ་ན་
མེད་པའི་ཆོས་འདི་ཉིད་ཀྱིས་ཞི་བ་སྤྲུལ་བའི་སྐུའི་བྱང་ཆུབ་སེམས་དཔའ་རྣམས་གྲོལ་བར་བྱེད་པ།
ཐམས་ཅད་ཀྱང་ཁྲོ་བོའི་གཉེར་མ་དང་ལྡན་པ་ཤ་སྟག་གོ ། དེ་ལ་སོགས་ཏེ་ཐུན་མོང་དང་ཁྱད་
པར་གྱི་འཁོར་དཔག་ཏུ་མེད་པས་བསྐོར་བ་ཆོས་ཀྱི་གླུ་དང་ཆོས་ཀྱི་གར་སྣ་ཚོགས་པ་དང་ཆོས་
སྒྲ་སྣ་ཚོགས་པ་སྒྲོག་པ་ཤ་སྟག་གོ་ཞེས་སོ། །དེ་ཡང་ཁ་ཅིག་གི་བཞེད་ཀྱི་ཐ་མའི་གང་ཟག་དེ་ཞིང་
ལྔ་བོ་ཐམས་ཅད་ཉུལ་བར་འདོད་དེ། སྐྱེ་བའང་སྐད་ཅིག་མ་ལ་བརྫུས་ཏེ་སྐྱེའོ་ཞེས་པའང་
འདིའི་དགོངས་པར་མི་སྣང་སྟེ། ཞིང་དེ་དག་ན་སྐྱེ་བ་གཅིག་གིས་ཐོགས་པ་ཤ་སྟག་ཅེས་བཤད་
པ་དང་ཡང་འགལ་ལ། ལོ་ཡང་ལྔ་བརྒྱ་ན་གྲོལ་བར་བཤད་དོ། །ཨ་ཏི་བཀོད་པ་ཆེན་པོ་ལས།
ལྔ་བརྒྱ་དག་ན་ངེས་པའི་སར་གྲོལ་ལོ། ། ཞེས་པས་ཞིང་སོ་སོ་ཐམས་ཅད་དུ་སྐྱེ་ན་ལོ་དེ་བས་ལྷག་
པ་དགོས་པའི་ཕྱིར་རོ། ། དེས་ན་བཤད་འགྲེལ་ཆེན་མོ་ལས་གསུངས་པ་ལྟར། ཞིང་གང་དུ་
སྐྱེས་པ་དེར་རྒྱུད་སྨིན་ནས་མདུན་གྱི་ནམ་མཁའ་མི་མཇེད་བརྩེགས་པ་ལ་ཁྲོ་བོའི་ཞིང་མཐོང་དུས་
དེའི་བྱིན་རླབས་ཀྱིས་ཤེས་བྱའི་སྒྲིབ་པ་མཐའ་དག་སྦྱངས་ཏེ་ཀ་དག་གི་ས་ལ་མངོན་པར་བྱང་ཆུབ་
པ་ཡིན་ནོ། །འདི་ཡང་འདིའི་གནད་ཆེ་བ་གཅིག་ཏུ་ཡོད་པས་ལེགས་པར་དབྱེ་བ་ཕྱེད་པ་གཅེས་
སོ། ། དེ་ལྟར་ནང་གསལ་སྐུ་དང་ཡེ་ཤེས་འཕོ་འགྱུར་མེད་པའི་དགོངས་པ་ལ་དུས་གསུམ་འདུ་
འབྲལ་མེད་པར་བཞུགས་ནས། ནམ་མཁས་ཁྱབ་པའི་སེམས་ཅན་རྣམས་ཀྱི་དོན་དུ་གང་ལ་
གང་འདུལ་གྱི་སྐུ་རུ་སྣང་སྟེ། ཁམས་གསུམ་གྱི་འཁོར་བ་དོང་ནས་སྤྲུགས་པར་མ་གྱུར་གྱི་བར་དུ།
ཡིད་བཞིན་ནོར་བུ་ལ་དགོས་འདོད་འབྱུང་བ་ལྟར་ཐུགས་རྗེ་འཛད་པ་མེད་པའི་འཕྲིན་ལས་ཀྱིས་
འགྲོ་བའི་ཡིད་སྣང་དང་མཐུན་པར་མཐར་ཐུག་གདོད་མའི་ས་ལ་འགོད་པར་མཛད་པའོ། །
སྨྲས་པ། རྫོགས་ཆེན་ཁྲིད་ལུང་རྒྱས་པར་ཐོབ་གྱུར་ནས། ། ལེ་ལོའི་དབང་གིས་ཉམས་
ལེན་མ་ནུས་ཀྱང༌། །ཆོས་འདིའི་བྱིན་གྱི་རླབས་ཀྱིས་བར་དོ་ནས། །སྐྱེ་གནས་སངས་རྒྱས་ཞིང་
དེ་དྲན་མ་ཐག ། དེ་རུ་སྐྱེས་ནས་སྦྱང་བགྲོད་མཐར་ཕྱིན་ཏེ། ། ཀུན་བཟང་ཆོས་སྐུའི་རྒྱལ་ས་
ཟིན་པར་འགྱུར། །
ཅེས་པ་འདི་ནི་ཆོས་དབྱིངས་སྟོབས་ལྡན་རྡོ་རྗེས་ཉེར་དྲུག་གི་སྟེང་ཀླུ་ཕུག་པདྨ་འོད་ནས་འབྲས་ཟླའི་ཚེས་
ལ་ཕབ་པའི་ཡི་གེ་པ་ནི་པདྨ་རྣམ་རྒྱལ་ལོ། །
- 375 -



- 376 —
༄༅། །རྫོགས་ཆེན་དཔེའུ་རིས་རྨོངས་མུན་སེལ་བའི་
ཉི་མ་ཞེས་བྱ་བ་བཞུགས་སོ། ། །
༄༅། །ཡང་གསང་ལྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
2
།
&
ནས་སྐུ་ལེ་3གསུངཤོངས་སྐུ་
༡༠
༢
༧
4
// 12
:
1:32
V2)
དེསྒྱུ
སྣང་བ་མཐའ་ཡས་ལ་ན་མོ།
ཐུགས་རྗེ་ཆེན་པོ་ལ་ན་མོ།
སློབ་དཔོན་ཆེན་པོ་པདྨ་འབྱུང་གནས་ལ་ན་མོ།
རྗེ་ཙོང་ཁ་བ་ཆེན་པོ་ལ་ན་མོ།
རིག་འཛིན་ཆོས་དབྱིངས་སྟོབས་ལྡན་རྡོ་རྗེ་ལ་ན་མོ།



30
ia
ལམ་ཚུལ་བཞིན་དུ་བན་ཅིང་མདོ་སྔགས་ཐམས་ཅད་ལ་མཁས་པ་ནོར་བུ་ལྟ་བུ།
མདོ་སྔགས་ཀྱི་གཞུང་བཞིན་ཡོན་ཏན་ཐམས་ཅད་ཚང་བའི་བླ་མ། བླ་མ་མ་བནག་པར་
འབྲེལ་བ་འཇོག་པ་ཅི་དང་གློ་བ་འཕྲད་པ་ལྟ་བུ།
བླ་མ་ནི་སྨན་པ་ལྟ་བུ། ཆོས་ལ་སྨན་ལྟ་བུ། རང་ཉོན་མོངས་པའི་ནད ཨ་ནན་
པས་ནད་པ་ལྟ་བུ། ཆོས་མཐུན་གྱི་གྲོགས་ནི་ཤིང་རྟའི་འཁོར་ལོ་ལྟ་ཡུའོ། །་
ཆོས་མ་ཉན་པ་སྣོད་ཁ་སྦུབ་པ་ལྟ་བུ། སྐྱོན་བརྟག་པ་མི་གཙང་བས་གོས༌པ་ལྟ་བུ།
ཡིད་ལ་མ་བཟུང་བ་ཞབས་བརྡོལ་བ་ལྟ་བུ།།
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
ཉ་ལྡང༌གི་རྣལ༌འབྱོར་གྱི་དཔེའུ་རིས།
མgབས་
- 377 -
རྩ་དབུ་མ་ཁྱད་ཆོས་བཞི་ལྡན་ རྩརོ་མ་དཀར་མོ། ཆུང་མ་དམར་མོ།།
བླ་མ། ངོ་བོ་རང་གི་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་ཆོས་སྐུ་ཀུན་ཏུ་
བཟང་པོ་ཡབ་ཡུམ། རང་ཉིད། གཞི་གནས་ཡེ་ཤེས་ཀྱི་རང་མདངས། མིག་སྣ་རྩེར།
ཕབ་པ། མཆུ་དང་སོ་མ་རེག་པར་ལྕེ་རྩེ་རྐན་ལ་སྦྱར་བ། མགྲིན་པ་ཡིད་ཙམ་གུག་པ།
དཔུང་པ་རྒོད་གཤོག་ལྟར་བསྒྲེང་བ། ཕྱག་གཉིས་ལྡེ་འོག་སོར་བཞིའི་ཐད་དུ་མཉམ་
བཞག་བཅས་པ། ཞབས་རྡོ་རྗེ་སྐྱིལ་དྲུང་གིས་བཞུགས་པ།
ཉལ་བའི་རྣལ་འབྱོར་གྱི་དཔེའུ་རིས་སྙིང་ཁར་བླ་མ་སྒོམ་པ་ལ་སེམས་གཏད་ནས་
གཉིད་པ།



ཕུག་རོན།
རླུང་།
ས་ 378
བྲག་རི།
p
2%
A4
རིན་པོ་ཆེའི་གླིང་།
དབང་པོ་སྒོ་ལྔ་ཚང་
དལ་བརྒྱད་འབྱོར་བཅུ་ཚང་པའི་མི་ལུས་རིན་པོ་ཆེ་གླུ་ལྟ་བུ།
པའི་དུས་སུ་འདི་ཕྱི་ཀུན་ཏུ་བདེ་བའི་ཆོས་ལ་འབད་དགོས། །
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
གྱུང་ལོགས་ ལ་སན་མ་གཏོར་བའི་དཔེ།
བླ་མ། 2 ཁབ་རྩེར་ཡུངས་དཀར་བླུགས་
རང་ཉིད།
ཉིན་མོ།
7 མཚན་མོ་
གཉའ་ཤིང་དང་ས་སྦྲུལ་གཉིས་ཀྱི་དཔེ།
དམིགས་པར་སྐྱོ་ནས་རྙེགནའ་བ། ..༧
as，
• །
རྒྱུའི་སྒོ་ནས་རྙེད་དཀའབོ།
ཚུལ་ཁྲིམས་བསྲུང་དགོས་པ།
།
ལུད་འགྲོ།
ལག་དང་སྨོན་ ༩
གྲང་དམྱལ།
༧
s༠བང་དགམ།
ཡི་དྭགས།
RAL
ལམ་དག་པ།
ལོང་བས་ནོར་རྒྱུ་ཕྱི་བ།
) དོན་ཆེ་བ་སྙིན་པོ་ཡེན་མྱོས་པ།



བླ་མ།
དམིགས་པའི་སྒོ་ནས་འཆི་བ་བསྒོམ་ཚུལ།
སངས་རྒྱས་རྣམས་ཀྱང་མྱ་ངན་ལས་འདས་པfཚུལ་སྟོན་
འདས་ རྩལ་ རྟེན་
རང་རེ་རྣམས་ཅིའི་ཕྱིར་མི་འཆི།
དྲང་སྲོང་རྣམས་ཀྱང་མི་འཆི་བའི་
༽ ཕྱོགས་ལ་འགྲོ་མི་ནུས།
༩
རི་ལ་སོགས་པའི་ནང་དུ་ཞུགས་ཀྱང་འཆི་བ་ལས་མ་འདས།
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
— 379
རྒྱུ་ལུག་ཁྲིད་པ་ལྟར་གོམ་པ་གཅིག་གཉིས་སོགས་ཟད་ནས་ཤན་པའི་ཕྱོགས་སུ་ཉེ་བ།
རྫི་བོས་དེད་པ་ལྟར་འཆི་བདག་གིས་སེམས་ཅན་རྣམས་དེད་ནས་ཕྱི་མར་འཁྱེར། རྦབ་
རྡོ་ལྷུང་བ་ལས་ཀྱང་ཚེ་མགྱོགས། ཉི་མ་ནུབ་ཁའི་གྲིབ་སོ་ལྟར་མི་ཁོག རི་གཟར་གྱི་ཆུ་
ལས་ཀྱང་ཚེ་མགྱོགས། རྫིང་བུ་མཐིལ་རྡོལ་ལྟར་ཚེ་འཛད། ཐག་འཐག་པ་ལྟར་ཚེ་
འཛད། འབྲུའི་བང་མཛོད་བཙུས་པ་ལྟར་ཚེ་འཛད། །
-



— 38(） -
བཞི་བརྒྱ་རྩ་བཞིའི་ནད་དང་བགེགས་རིགས་སྟོང་ཕྲག་བརྒྱུད་ཅུ་སོགས་འཚོ་བའི་
རྐྱེན་མང་བ། རླུང་དམར་ནང་གི་མར་མེ་ལས་ཀྱང་མི་རྟག རི་བྲག་སོགས་ཞིག་ནས་
འཚེ་བ། མཚོན་གྱིས་བསད་པ། ཆུས་ཁུར་ནས་འཆི་བ། ཚེ་འདིའི་ཟས་ནོར་རྣམས་
ཆོམ་པོས་འཕྲོག་པ་ལྟར་བཞག་ནས་འཆི་དགོས་པ། གཅེས་པའི་ལུས་ཀྱང་བཞག་ནས་
བསྲེགས་པ་སོགས་བྱེད། འཆི་བ་མ་བསྒོམ་པར་སྟོང་ཉིད་སོགས་ཡོད་ཡོད་སྐད་བྱེད་པ་
རྐྱེན་དང་འཕྲད་ན་ཞིག་འགྲོ། འཆི་ཚེ་གཞན་གྱིས་མི་ཕན་པ་ལུས་ལོངས་སྤྱོད་གཉེན་ཉེ་
སུས་ཀྱང་མི་ཕན་པ། སྲོག་རྟ་རྔ་ཙམ། དྲོད་མེ་མེ་སྟག་ཙམ། དབུགས་རླངས་པ་
ཙམ།
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མཚམས་མེད་ཀྱི་ལས་བསགས་པ་མར་གྱི་ཟངས་ཐལ་མནར་མེད་ལ་བར་དོ་མེད་ ༩
པར་འགྲོ། སྡིག་པའི་ལས་ལྕི་མོ་ཆུང་ཡང་དགེ་བ་ཡང་མོ་མང་པོས་དོ་མི་ཐུབ། དེ་
བཞིན་དུ་དགེ་བ་ལྕི་མོ་ཆུང་ཡང་སྡིག་པ་ཡང་མོས་དོ་མི་ཐུབ་པ་རྒྱ་མ་དང་འདྲ།
སྡིག་ པ་ མི་ དགེ་བའི་ལས་ དཔེར་ན་ མི་ གཅིག་ བསད་ པ་ ནས་ གཅིག་ དང་ འདྲ།
དེའི་རྣམ་སྨིན་གྱི་འབྲས་བུ་ནས་གཅིག་བཏབ་ན་ནས་མང་བོར་འགྲོ་བ་ལྟར། ཚུར་ལ་
སྲོག་ལྔ་བརྒྱ་རེ་གཅོད་པ་རྒྱུ་མཐུན་གྱི་འབྲས་བུ་ལྗང་བུ་དང་ལོ་མ་དང་འདྲ། དབང་གི་
འབྲས་བུ་གྱི་མ་དང་རྩད་པ་དང་འདྲ། དེ་བཞིན་དུ་བསམ་པ་དག་པས་སྲོག་གཅིག་བླུས་
པའི་འབྲས་བུ་ཡང་དེ་དང་འདྲ། བླ་མ་དང་ཕ་མ་ལྟ་བུ་ལ་ཕན་གནོད་བྱས་པ་ཞིང་ས་
བཟང་པོ་དང་འདྲ། བཤགས་པ་བྱས་པ་དང་ཁོང་ཁྲོ་བ་གློ་བུར་དུ་སེར་བས་བཅོམ་པ་
དང་འདྲ།
སྲོག་བུ་གྱི་མ་དང་སྡུད་པར་དུ།
བླ་མ་དང་བ་ཆུང་ཁྲི་བ་གློ་བུར་



༄༅ཕྱོ༄༅ཕྱི་༦༧/
མིའི་ལོ་བརྩིས་ན་དུང་ཕྱུར་སྟོང་དང་དྲུག་བརྒྱ་དང་ཉི་ཤུ་ཐུབ། སྲོག་གཅོད་པ་
སོགས་སྐྱེ།
ཡང་སོས་ཀྱི་ཚེ་ཚད་མི་ལོ་ལྔ་བཅུ་ རྒྱལ་ཆེན་རིགས་ བཞིའི་ ལྷའི་ཉིན་ཞག་གཅིག་
དེ་སུམ་ཅུ་ལ་ཟླ་བ་གཅིག དེ་བཅུ་གཉིས་ལ་ལོ་གཅིག ལོ་དེ་འདྲ་བ་ལྔ་བརྒྱ་རྒྱལ་ཆེན་
རིགས་བཞི་བའི་ལྷའི་ཚེ་ཚད་ཡིན། ཚེ་ཚད་དེ་ལ་ཞག ཞག་སུམ་ཅུ་ལ་ཟླ་བ། ཟླ་
བཅུ་གཉིས་ལོ་བྱས་པའི་རང་ལོ་ལྔ་བརྒྱ་ཡང་སོས་ཀྱི་ཚེ་ཚད་ཡིན། །
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།།
- 381
མི་ལོ་བརྒྱ་སུམ་ཅུ་རྩ་གསུམ་པའི་ཞག་གཅིག་ཏུ་བརྩིས་པའི་རང་ལོ་སྟོང་ཐིག་ནག་གི་
ཞག་ གཅིག་ ཏུ་བརྩིས་པའི་རང་ལོ་སྟོང་ཐུབ། མི་ལོ་ཁྲག་ཁྲིག་གསུམ་དང་། ཐེར་
འབུམ་ཆེན་པོ་གཉིས། ཐེར་འབུམ་བཞི་ཐིག་ནག་གི་ཚེ་ཚད་ཡིན། སྲོག་གཅོད་དང་
རྐུ་འཕྲོག་བྱེད་པ་སྐྱེ།
ལྕགས་ཀྱི་རི་ར་ལུག་གི་གདོང་ལྟ་བུ།
-



= 382 -
མི་ལོ་ཉིས་བརྒྱུ་ཞག་ ཏུ་བརྩིས་པའི་འཚེ་མའི་ལྷའི་ཞག་གཅིག་རང་ལོ་ཉིས་སྟོང་
བསྡུས་འཇོམས་ཀྱི་ཞག་གཅིག་ཏུ་བརྩིས་པའི་རང་ལོ་ཉིས་སྟོང་ཐུབ། མི་ལོ་ཁྲག་ཁྲིག་
དྲུག་ ཐེར་འབུམ་ཆེན་པོ་བཞི། ཐེར་འབུམ་བརྒྱུད་བསྡུས་འཇོམས་ཀྱི་ ཚེ་ ཚད་ ཡིན།
སྲོག་གཅོད་རྐུའི་ལོག་གཡེམ་བྱེད་པ་སྐྱེ།
སོགས)
༼?༽
) Kཛ
༄༅། ། ༥དང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མི་ལོ་བཞི་བརྒྱ་ཞིག་ཏུ་བརྩིས་པའི་དགའ་ལྡན་གྱི་ལྷའི་རང་ལོ་བཞི་སྟོང་དུ་འབོད་ཀྱི་
ཞག་ཏུ་བརྩིས་པའི་རང་ལོ་བཞི་སྟོང་ཐུབ། མི་ལོ་ཁྲག་ཁྲིག་བཅུ་གཉིས་དང་ཐེར་འབུམ་
ཆེན་པོ་དབུ་ཐེར་འབུམ་དྲུག་དུ་འབོད་ཀྱི་ཚེ་ཚད། ལུས་ཀྱི་ལས་གསུམ་དང་རྫུན་དང་ཕྲ་
མ་དང་ཆང་འཐུང་བ་རྣམས་སྐྱེ།



༦༽
>
> ཌ དབྱུག [PCC༽
༦༽ ༤༽ ཕ༦༤9
མི་ལོ་བརྒྱད་བརྒྱ་ཞག་ཏུ་བརྩིས་པའི་རང་ལོ་བཞི་སྟོང་འཕྲུལ་དགའི་ཚེ་ཚད་ལ་ཞག་
ཏུ་བརྩིས་པའི་རང་ལོ་བཞི་སྟོང་དུ་འབོད་ཀྱི་ཚེ་ཚད། མི་ལོར་བརྩིས་ན་ཁྲག་ཁྲིག་ཉེར་ལྔ།
ཐེར་འབུམ་ཆེན་པོ་དགུ། ཐེར་འབུམ་གཉིས་དུ་འབོད་ཆེན་པོའི་ཚེ་ཚད་ཡིན། ལུས་
ཀྱི་ལས་དང་རྫུན་ཕྲ་མ་ངག་འཁྱལ་ཚིག་རྩུབ་སྨྲས་པ་སྐྱེ། ་
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
M
.
，
ས་
= 383 –
མི་ལོ་སྟོང་དྲུག་བརྒྱ་ཞག་ཏུ་བརྩིས་པའི་གཞན་འཕྲུལ་དབང་བྱེད་ཀྱི་རང་ལོ་ཁྲི་དྲུག་
སྟོང་ཐུབ། དེ་ཚ་བའི་ཞག་ཏུ་བརྩིས་པའི་རང་ལོ་ཁྲི་དྲུག་སྟོང་ཐུབ་མི་ལོར་བརྩིས་ན་ཁྲག་
ཁྲིག་ལྔ་བཅུ་རྩ་གཅིག་ཐེར་འབུམ་ཆེན་པོ་བརྒྱུད་ཐེར་འབུམ་བཞི་ཐུབ། ལུས་ངག་གི་
ལས་བདུན་དང་བརྣབ་སེམས་གནོད་སེམས་ལོག་ལྟ་ཅན་སྐྱེ།



གས
ws
t@
384 ——
AN
m༤
ན་ཉེ
༨
.
*
3
QIHD06/
#
2
，
1
རབ་ཏུ་ཚ་བའི་བར་བསྐལ་ཕྱེད་ཐུབ་པོ མི་ལོ་ཁྲག་ཁྲིག་བརྒྱ་དང་གསུམ་ཐེར་
འབུམ་ཆེན་པོ་དྲུག ཐེར་འབུམ་བརྒྱུད་ཙམ་ཡིན། སྡོམ་ཤོར་རྣམས་སྐྱེ། །
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ADO
ཡིན་
ན
༡༽ /
ཌ
།
ལD
མནར་ མེད་ ཀྱི་ བར་ བསྐལ་ གཅིག་ ཐུབ། ཁྲུག་ ཁྲིག་ གཉིས་ བརྒྱ་ དང་ བདུན།
ཐེར་འབུམ་ཆེན་པོ་གསུམ། ཐེར་འབུམ་དྲུག་ཙམ་ཡིན། མཚམས་མེད་ཀྱི་ལས་བྱས་པ་



གསུམ་པ།
སྤུ་གྲིའི་སྒང་།།
དུ་
>
>
༧
དང་པོ།
མེ་མར་གྱི་འོབས།
གཉིས་ པ།
རི་དང་ མི་གཙང་བའི་འདམ།
བཞི་བ། རལ་གྲི་ལོ་མའི་ནགས་ཚལ།
ཉེ་འཁོར་བ་ཉིན་རེ་ལ་ལན་རེ་འཆི། རེ་རེར་རྒྱུང་དཔག་ཚད་བཅུ་དྲུག་རེ་ཡོད།
ཚ་དམྱལ་བརྒྱུད་ལ་བསྐོར་ནས་ཡོད། ཚ་དམྱལ་ལས་ཐར་དུས་སུ་སྐྱེ།
ལྔ་བ།
ཤལ་མ་ལའི་རི།
བདུན་པ།
ཆུ་ཀླུང་རབ་མེད། །
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
༥
— 385 -
22，
དྲུག་པ།
ཤལ་མ་ལའི་སྡོང་པོའི་རྩ་བ་ནས་ཁྱི་སྤྱང་གིས་དེད་ནས་རལ་གྲིས་ཐུར་ལ་གཏུབ་པ།



བྱེ་ལ་གཡོ་སྒྱུ་བྱས་པ་དང་ལོག་སྟེར་མཁན།
ཐབ་ཁ་ལྟ་བུའི་དམྱལ་བ།
», ཐུག་པ་ལྟ་བུ།
386
ལྟ་བུའི་དམྱལ་བ།
ཁ་
བྱུང་ལོགས།
ཕྱགས་མ།
སྒྱེད་པུ།
ཤིང་སྟོང་ལྟ་བུ།
སྲོག་ཆགས་མིན་ཀྱང་ཞེ་སྡང་གི་དབང་གིས་ས་ཆུ་རྡོ་ཤིང་ཐབ་ཐག་པ་སྒོ་ཁང་ཀ་བ་
སོགས་ལ་བརྡུང་བ་བཅད་པ་བཅག་པ་སོགས་སྐྱེ་བའོ། །
9?། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མིའི་ཐོག་ལ་འགོམས་པའི་རྣམ་སྨིན་གྱིས་མགོ་ལ་ལྕགས་ཀྱི་འཁོར་ལོ་བསྐོར་བ་ཡིན། །
མནའ་ཟོས་པ་རྣམས་ཡིན།
འ༠
ཚ9AF%9
/
དགེ་འདུན་པ་རྣམས་གུང་ཚུགས་
སྟེང་ནས་འཁོན་པའི་རྣམ་སྨིན་
ཉིན་མོ་ཚུལ་ཁྲིམས་བསྲུངས་ནས་མཚན་མོ་ཉལ་པོ་བྱས་པ་རྣམས།
ཉིན་མོ་ལྷ་མོ་བཞིས་མཆོད་ཅིང་མཚན་མོ་སྤྱང་མོ་བཞིས་ཟ་བ།
དུག་མཚོ།
མཚིག་སྡང་གིས་བལྟས་པ་ཡིན།



ཆུ་བུར་ཅན།
གངས་རི།
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
387 —
ཆུ་བུར་རྡོལ་ནས་རྨར་སོང་བ། སོ་འཐམས་པ། པདྨ་ཆེན་པོ་ལྟར་ གས་ པ།
མདོག་དམར་བ་པདྨ་ལྟར་ཚལ་པ་བརྒྱུད་གས་པ། ཨ་ཆུ་ཟེར་བ། ཡུལ་མ་ག་དྷའི་བྲེ་
ནང་དུ་ཏིལ་ཁལ་བརྒྱད་ཅུ་འགྲོ་བ་གང་གི་ནང་ནས་ལོ་བརྒྱ་ན་གཅིག་བླངས་ནས་ནམ་ཟད་
པའི་ཚེ་ཆུ་བུར་ཅན་གྱི་ཚེ་ཚད་ཡིན། གཞན་རྣམས་ལ་གཉིས་འགྱུར་ཡིན། ཨུཏྤལ་ལྟར་
གས་པ་མདོག་སྔོ་བ། ཀྱི་ཧུད་ཟེར་བ།



༄༅། ། ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
1125དརn.
རྡོ་རྗེ་དམྱལ་བ་འདིའི་ཚེ་ཚད་དང་སྡུག་བསྔལ་བསམ་གྱིས་མི་ཁྱབ་བོ། གསང་
སྔགས་ཀྱི་དམ་ཚིག་ཉམས་པ་རྣམས་སྐྱེའོ། །
— 388



མི་གཙང་པ།
ཀས ནུས ཐུར ཟས4
་་
བ ན༌པ།
ས་ཐམས་ཅད་ཚིག་ནས་
དམར་ཧང་ངེ་ཡོད་པ
༢ གཤིན་རྗེས་བསྲུང་བ།
ནང་གི་སྒྲིབ་པ་ཅན་
མགྱུར གཔ་ཀུན་
ནགས་ཚལ་ནསྡོང་དུམ་མེནང་བུ།
ཡི་དྭགས་འདི་རྣམས་ཀྱི་ཚེ་ཚད་མིའི་ཟླ་བ་གཅིག་ལ་ཞག ཞག་སུམ་རྒྱུ་ལ་ ཟླ་བ།
ཟླ་བ་བཅུ་གཉིས་ལ་ལོ་བྱས། རང་ལོ་ལྔ་བརྒྱ་ཐུབ། ལོ་དེ་ཙམ་དུ་ནས་སྐོམ་གྱི་དྲི་ཙམ་
ཡང་མི་ཚོར་ན་བཟའ་ཅི་ལ་ཐུབ། མི་ལོ་ཁྲི་ལྔ་སྟོང་ཐུབ། འདོད་ཆགས་དང་སེར་སྣའི་
སྒོ་ནས་མི་དགེ་བ་སྤྱོད་པ་སྐྱེ།
ད
）
དབྱར་ཟླ་བ་ཡང་ཚ་བ།
དབྱར་ཟླ་བ་ཡང་ཚ་བ།
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
།
ཡི་དྭགས་ཁ་འཐོར་བ་ཡང་ཟེར།
དགུན་ཉི་མ་ཡང་ད་བ་
ES
༣
རི་རྣམས་ཕན་ཚུན་དུ་རྒྱུག་པ།
ཁས 389 —
རི་རྣམས་ཕན་ཚུན་དུ་རྒྱུག་པ།
> ག
ཞུ
ང ་སྤྱི︽
གནམ་ལྕགས་ཀྱི་ཆར་བས་གཏུབ་པ།
མཁའ་ལ་རྒྱུ་བའི་ཡི་དྭགས་མི་མ་ཡིན་སྣ་ཚོགས།



གཏི་མུག་གི་སྒོ་ནས་མི་དགེ་བ་སྤྱད་པ་སྐྱེ།
ཚེའི་རིང་མཐའ་བསྐུལ་བ་རེ་ཐུབ་ཅིང༌། ཐུང་མཐའ་ལ་ངེས་པ་མེད་དོ། །
= 39Q –
ཚg
དུད་འགྲོ་ཁ་འཐོར།
ལསྐྱེས་པའི་བ
རྒྱུ ད་
-
དུད་འགྲོ་བྱིང་བ་ང་གི་སྲུང་མ་ལྟ་བུ།
༼
དུ
༢༽ །
ས
།
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
མིའི་སྡུག་བསྔལ་རྩ་བའི་སྡུག་བསྔལ་གསུམ།
སྐྱེ་བའི་སྡུག་བསྔལ། ཟས་ཟོས་པའི་ཚེ་རིས་ནོན་པ་ལྟ་བུའི་སྡུག་བསྔལ། བཙས་
པའི་ཚེ་བྲག་མིག་དོག་པོར་དྲངས་པ་ལྟ་བུའི་སྡུག་བསྔལ། ལྟེ་བ་བཅད་པའི་ཚེ་སྲོག་
བཅད་པ་ལྟ་བུའི་སྡུག་བསྔལ་ཡོད། ཁྲུས་བྱས་པའི་ཚེ་པགས་པ་བཤུས་པ་ལྟ་བུའི་སྡུག་
བསྔལ། ཚེར་དོང་ནང་དུ་ལྟུང་བ་ལྟ་བུའི་སྡུག་བསྔལ། ལག་ཏུ་བླངས་པའི་ཚེ་བྱ་ཕྲུག་
ཁྲས་ཁྱེར་བ་ལྟ་བུའི་སྡུག་བསྔལ། །
རྒས་པའི་སྡུག་བསྔལ། ན་བའི་སྡུག་བསྔལ། འཆི་བའི་སྡུག་བསྔལ།



སྙམིན་འཐབ་རྩོད་ཀྱི ''ཡུག་བསྔལ༑ ཕྱག་ཞིག་གི་དབང་ལོག ཨ་དགི་ ག་འདྲེས་མར་
སྤྱོད་པ་རྣམས་ལྕེའོ། །་
1
ཡེམས་
:|:
OTTA
/
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
ལྷ་འཆི་འཕོའི་ སྡུག་ བསྔལ།
ང་ རྒྱལ་ གྱི་ དབང་ གིས་དགེ་བ་སྤྱད་པ་ རྣམས་ སྐྱེ།
གཞན་འཕྲུལ་ དབང༌ བྱེད་ མན་ ཆད་ ཡིན། །
ཞིgD%o།
མ་རྨོས་པའི་ལོ་ཏོག་སད་ཀྱིས་ ཁྱེར་ བ། །
ཁང་ཐཐང་གི་མདངས་ཉམས་
བ
ར
མཱག་རྫིང་བུ་ནམ། -
ལྟ་གྲོགས་ཀྱིས་བོར།
ཅང་ཤེས་ཀྱི་རྟ་ཤི།
391 -
འདོད་འཇོའི་བ་ཤེ་བ།



= 392
ཁ་
འཚོ་བ་
སྔོན་ཆད་ཁམས་གསུམ་འཁོར་བ་འདིར་སྐྱེས་ནས་ཆགས་སྡང་གི་དབང་གིས་རང་གི་
མགོ་མཚོན་གྱིས་བཅད་པ་རྣམས་མ་ཉམས་པར་བསགས་ན་ཚངས་པའི་འཇིག་རྟེན་དུ་
བསླེབ་པོ། ། ནག་༤ ག་དང་ཁུ་བ་བསགས་ན་རྒྱ་མཚོ་ཆེན་པོ་ལས་ཀྱང་མང་ངོ༌། །མའི་འོ།
མ་འཐུང་བ་དང༌། ལྷའི་བདུད་རྩི་དམུལ་བའི་ཁྲོ་ཆུ་འཐུང་བ་རྣམས་བསགས་ན་ཡང་རྒྱུ་
མཚོ་ཙམ་མོ། །
སྦུལ་ལྟ་བུའི་སེམས་ཅན་གཅིག་གི་སྐྱེ་བ་ཡང་
ཡང་བླངས་པ་རི་རབ་ཙམ། །
ཤ་རུས་བསགས་ན་རི་རབ་ཙམ།
༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཁྱི་ཕག་ ཏུ་སྐྱེས་ནས་མི་གཙང་ཟོས་པ་རི་རབ་ཙམ།/
3
ངུས་པའི་མཆི་མ་བསགས་ན་རྒྱ་མཚོ་ཙམ།
/
5
3
རྒྱུ
བ



འཁོར་བ་ངན་སོང་གི་འཇིགས་པ་མཐའ་ཆུ་གཅན་གཟན་ལྟ་བུ་ལ་འཇིགས་ནས་
དཀོན་མཆོག་ལ་དེ་ལས་སྐྱོབ་པའི་ནུས་མཐུ་ཡོད་པར་ངེས་ཤེས་འདྲོང་ནས་སྙིང་ཐག་པ་
ནས་སྐྱབས་སུ་འགྲོ་བ། ནད་གདོན་ཙམ་ལ་འཇིགས་ནས་གཞི་བདག་ལ་སྐྱབས་སུ་འགྲོ་
བ་སྐྱེ་བོ་ཕལ་བ། ངན་སོང་ལ་འཇིགས་ནས་དབང་ཕྱུག་སོགས་ལ་སྐྱབས་སུ་འགྲོ་བ་ནི་སྤྱི་
རོལ་མུ་སྟེགས་པ། རང་དོན་དུ་འཁོར་བ་ལ་འཇིགས་ནས་འཆི་ རེག་ཚུན་ལ་དཀོན་
མཆོག་གསུམ་ལ་སྐྱབས་སུ་འགྲོ་བ་ནི་སྐྱེས་བུ་ཆུང་ངུ་། གཞན་དོན་དུ་བྱང་ཆུབ་བར་དུ་
སྐྱབས་སུ་འགྲོ་བ་སྐྱེས་བུ་ཆེན་པོ། བླ་མ་ཡིད་དམ་མཁའ་འགྲོ་ལ་སྐྱབས་སུ་འགྲོ་བ་གསང་
སྔགས་བླ་མེད། ངོ་བོ་རང་བཞིན་ཐུགས་རྗེ་གསུམ་ལ་མ་བཅོས་པར་སྐྱབས་སུ་འགྲོ་བ་ནི་
རྫོགས་པ་ཆེན་པོའོ། །
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
ཆོས་དཀོན་མཆོག
ཙongs༠༠༡༢༠
Filmllm.nla m/p/mlp
milphamn.ng
All in on
སྐྱབས་འགྲོའི་ཚོགས་ཞིང་གི་དཔེའུ་རིས།
བྱE:ར
– 393 -ཡ-
R



སེམས་བསྐྱེད་ཀྱི་མགོ།
རྒྱུ བལྟ བྱཱའི་སེམས་ཐཙྩེད་སེམས་ཅན་དང་མཉམ་པོར་འཚང རྒྱུ བ
བུ་བསད་པའི་མ་ལྟ་བུའི་སྙིང་རྗེ།
394 -
བུ་ཆུང་གི་ལོག་སྒྲུབ་
བཟོད་པ་ལྟ་བུའི བྱམས་ པ།
སེམས་ཅན་ཐམས་ཅད་མར་ཤེས་པ།
མིའི་རྒྱལ་པོ་ལྷའི་གོ་འཕང་ལ་ཐུའི་དགའ་བ།
རྒྱུ
རྒྱུ
་ལྟ་བུའི་སེམས་བསྐྱིད་སེམས་ཅན སྨོན་ལwས་ལནwཚེམས་ཅན་འདེན་པ།
*་ང་ལ་གྲུའི་ཚིམས་ཁཀློང“མས་ གན་ དེད་ནw རྗེས་སུ་འཚང་རྒྱུ་
སེམས་བསྐྱེད་ཀྱི་མཇུག
4 རྒྱལ་བའི་སྲས།
༄༅༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
)
3/9
གཏོང་ལེན།
ཨེཔས་པདuངང ངུས་མཛངས གོ ད ར རྒྱུ*རྣམw#wwམནན་
ཆས སཛས རྒྱུ༌ སུས དུ ཚུད ། རྒྱུས༔ ལྟར་ སྐྱེས་ ཚས་ ནས གྱུར ཛཱའི བྱ་
འཁྲུས་རྗེས་ཚལ་ཀྱིས་གདོན་པ་ལྟ་བུ། འཇུག པའི བསྐྲུབpཚར ཕྱིན་དྲུག ན་
པf ར ཏུ་གནེར ལྔརྒྱུ་ཙུསvཀྱིསས་མི ཀུ་ཨ རྟེབ པ་ བཀོད་པས གཤྭཀས་
བཟང ང། བསམ་ད་ན རི རི ༣ ངུ་ བཙན་ འརྒྱུས fཁང ༣་བྱུ Mས མཐའི་



མེ་སྟག་གཅིག་གིས་རྩྭ་ཕུང་ཆེན་པོ་བསྲེག་ནུས་པ་ལྟར་བཤགསཔ་གཅིག་གིས་སྡིག་
པ་ཆེན་པོ་བཤགས་ནུས་པ།
སྒྲིབ་སྦྱོང་གི་སྐབས་ཀྱི་དཔེའུ་རིས།
"
L་
མ
S:
Fན་
1
Ems
རྡོར་སེམས་བསྒོམ་བཟླས་ཀྱི་སྐབས་
འདི་ལྟར་བདུད་རྩི་འབེབ་སྦྱང་བྱ་བ།
ཕྱིན་ཆད་སྲོག་ལ་བབས་ཀྱང་མི་བྱེད་པ་
ཉེས་པ་ལས་སྐྱུར་ལྡོག་པའི་སྟོབས། །
རྡོར་སེམས།
རྟེན་གྱི་སྟོབས་
༡
ཡིག་བརྒྱུ།
༽
&
24)
གཉེན་པོ་ཀུན་ཏུ་སྤྱོད་པའི་སྟོབས།
ནད་ཐམས་ཅད་རྣག་ཁྲག
གདོན་འབུ་སྲིན།
སྡིག་སྒྲིབ་དུད་ཁུའི་རྣམ་པ།།
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
མཁའ་འགྲོ་ཆོས་སྐྱོང་གི་ལྷ་ཚོགས། རང་ཉིད་རྟ་ཕག་ཡབ་ཡུམ་དུ་བསྒོམ་པ།
དངོས་གྲུབ་ཀྱི་རྩ་བ་ཡི་དམ་དཀྵིལ་འཁོར་གྱི་ལྷ་ ཚོགས། འཕྲིན་ལས་ཀྱི་རྩ་བ་
ཀལ་
བླ་མའི་རྣལ་འབྱོར་གྱི་དཔེའུ་རིས་འོག་མ།
༽
395
வவ
—



- 396
བང་རྩ་བའི་བླ་
)
ཡེ་ཤེས་མཚོ་ར་མོ་ཆེ།
བླ་མའི་རྣལ་འབྱོར་གྱི་དཔེའུ་རིས་གོང་མ། །
དབུས་སུ་རྩ་བའི་བླ་མ་ཀུན་བཟང་གི་རྣམ་པའི་མདུན་དུ་ཀུན་བཟང་རྩ་བའི་བླ་མའི་
རྣམ་པ་དེའི་གཡས་སུ་རྡོ་རྗེ་སེམས་དཔའ་ལས་ཀྱི་དབང་མོ་ཆེ། ཧཱུཾ་ཆེན་ཀ་ར། ལབ་ཀྱི་
སྒྲོན་མ། སློབ་དཔོན་ཆེན་པོ། ཡེ་ཤེས་མཚོ་རྒྱལ། དཔལ་གྱི་སེང་གེ བདེ་ཆེན་
རྒྱལ་པོ(སྐབས་འདིར་གཏེར་སྟོན་སྐུ་མཆེད་ངག་དབང་རྡོ་རྗེ་བཞག་ཀྱང་ཆོག་གོ)། ཨོ་
རྒྱུན་བསྟན་འཛིན། ཆོས་རྒྱལ་ཝང་། པདྨ་རང་གྲོལ། ཆོས་དབྱིངས་སྟོབས་ལྡན་རྡོ་
༽//?
ཀ
རྒྱུན་བསྟན་པ་འདིར་གཏེར་
༽ ཝཱ་
ཀ
S
>
E
༼ལ་༽དར་ལྔ
ར
བྱིན་རླབས་ཀྱི་རྩ་བ་རྩ་བརྒྱུད་ཀྱི་བླ་མ་རྣམས་མདུན་ནས་བརྩམས་ཏེ་གཡས་བསྐོར་
དུ་ཁྲོམ་འཚོགས་སུ་བཞུགས་པའི་མཐར་ཆོས་འབྲེལ་ཡོད་ཚད་སོགས་དངོས་བརྒྱུད་ཀྱི་བླ་
མ་ཐམས་ཅད།
༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཕྱི་འཁོར་བ་འཁོར་བྱེད་ཀྱི་རྐྱེན་རིགས་དྲུག་གཅོད་པ་སྤྱོད་པར་བྱ།
འཁོར་འདས་རུ་ཤན།
ཞི་བ། //
ཝུ། །
RE:དe
དུད་འགྲོ
M
=
་དུགས།
༥
གྲུང་དམུལ།
ནང་འཁོར་བ་འཁོར་བྱེད་ཀྱི་རྒྱུ་ས་བོན་དྲུག་
& ཨཱ་ཧཱུྃ་གསུམ་གྱིས་སྦྱངས།
༧
ཚ་དམྱོལ།



རྡོ་རྗེ་སྔོན་པོ་མེ་འབར་བ་རྩེ་གསུམ་པ་ཞིག་སྒོམ་དགོས།
s3xར
ཆ༠ཡ
ཕྱི་སྣང་བ་ལ་རྩལ་སྦྱང་བ།
རུབ་ནས་སྐྱེ
༦༠༠༠
ཀྱe
»
Ja
ས་︽ངས་
ཆརུ་°/h༠་
ད༠༦48
ཨཱ༠ ཉ5
︽དེs• A
دوی وای
ནང་ཕུང་པོ་ལ་རྒྱས་འདེབས་
རྡོ་རྗེའི་འདུག་སྟངས།
ཕྱི་སྣང་བ་ལ་རྒྱས་འདེབས་པ།
དོར་ཐབས། འགྱུང་སྟབས། མཆོང་སྟབས་སུམ་ཡིན།
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
མཉེན་ བཙལ་ བ། །
བ)
9ཚོ
ལམ་ དུ་ ཞུགས་ པ།
མཐོ་
ས་
ཉིད་
ཧཱུཾ
《གཏི*༠ ༽ ]
《v༠
ཆུ་
s
= 397
ནང༌ ཕུང་༌ བོ་ ལ་ རྩལ་ སྦྱཚུབ།
༨༠
ཅུ་
རྒྱུ
Gཔ7
—
ཁྲོ་བོའི་ལྟ་སྟོངས།
བྱང་སེམས་གྱི་ལྟ་སྟངས།
ཉན་ཐོས་ཞི་བའི་ལྟ་སྟངས།



གནས་ལུགས་གཞི་ཐོག་ཏུ་འདུག་པ་རང་ངོ་སྤྲོད་པ་ཀ་དག་ཁྲེགས་ཆོད་ཀྱི་ལམ་སྐུ་
གསུམ་རང་ཆས་སུ་ཡོད་པ། །
ཆོས་ཉིད་མངོན་སུམ་གྱི་ སྣང་བ།
398 –
དབུལ་པོས་སྐྱེད་རྡོའི་འོག་ནས་གསེར་རྙེད་པ་ལྟ་བུ།
ལོངས་སྐུའི་བཞུགས་སྟངས།
མན་ཤེལ་འོད།
ཆོས་སྐུའི་བཞུགས་ སྟངས།
སྤྲུལ་སྐུའི་བཞུགས་སྟངས།
ཐོལ་རྒལ་གྱི་དཔེའུ་རིས།
མངོན་སུམ་གྱི་ལམ།
，
ཉམས་སྣང་གོང་འ ཕེལ།
རིག་པ་ཚད་ཕེབས་ཀྱི་སྣང་བ།
༄༅། ། ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
།
I
I
，
LILILM
NIIT）



འཆི་ཁ་བར་དོ།
རྙིང་ཎ། ར་ནམ་ཁAཝཱ་ག་
དཀར་ལམ།N དམར་ལམ།） ཁྲག ཐིག་བརྒྱབ་སྐབས་དབུགས་
རིང་ཐུང་གསུམ་དུ་འཆདཔ།
ནག་ལམ།
( 9)j «
རླུང་གིས་གཡེང་བ།
2
3༩༥༨
བR
>
ས
སྐྱེ་གནས་ཀྱི་བར་དོ་རྒྱ་ཁྲ་ཚང་དུ་གལསྟེབུ། ཆོས་ཉིད་ཀྱི་བར་དོམ་པང་དུ་
ཐུ་འཇུག་པ་ལྟ་བུ། འཆི་ཁའི་བར་དོ་སྒེག་མོས་མེ་ལོང་ལ་ལྟ་བ་ལྟ་བུ། སྲིད་པའི་བར་
དོ་ལ་གདམ་ངག་གི་འཕྲོ་མཐུད་པ་ཡུར་བ་གོང་ཆད་ལ་ཝ་འཛུགས་པ་ལྟ་བུ། །
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
ཟུང་འཇུག་གི་སྣང་བ།
2
ཁ399 —
མཚ
,2
དཀར་ རྣམ་རུབ་ཡུམ།
སc། རྡོར་སེམས་སྡོམ་གཙོ་འཁོར་རྟག
རེན ཞིབངགཅོའཁ༣ དྲུག
དཆར་
སྣང་ ཆའི ཀ* ༣ས ར་དྷུག
ལྗང༌།
དོ ན་ཁུབ་གཙོ་འཁོར་དྲུག



ཆོས་ཉིད་བར་དོ།
རྣམ་སྣང་ཡབ་ཡུམ་དཀར།
སྣང་མཐའ་ཡབ་ཡུམ་དམར། /
དོན་ཡོད་གྲུབ་པ་ཡབ་ཡུམ་ལྗང་།
(007
ཞི་བ་བཞི་བཅུའི་ལྷ་ཚོགས་རྣམས་
ལྷན་གཅིག་ཏུ་འཆར་བ།
རྡོ་རྗེ་སེམས་དཔའ་ཡབ་ཡུམ་མཐིང༌།།
རིན་འབྱུང་ཡབ་ཡུམ་སེར།
རྣམ་ཤེས།
ཟུང་འཇུག་གི་སྣང་བ་ཆོས་ཉིད་བར་དོ།
ཨེར།
༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
E，
R
qནི་འ
དམར།
མི
)
བྱུང་
་
དཀར།
A9CIII
རྣམ་ ཤེས།
©
ཞག་ དྲུག་ པ་ ལ་ རིག་ འཛིན་ ལྷ་ ཚོགས། །



ཟུང་འཇུག་གི་སྣང་བ་ཆོས་ཉིད་བར་དོ།
ཞག་ བདུན་པ་ ལ་ ཁྲོ་བོའི་ ལྷ་ ཚོགས།
༢པའོདོ་
མི
EQ
TIOO>
བུདྷ་ཧེ་རུ་ཀ་སྨུག་ནག་
བཛྲ་ཧེ་རུ་ཀ་ མཐིང་ནག
རཏྣ་ཧེ་རུ་ཀ་ སེར་ནག
པདྨ་ཧེ་རུ་ཀ་ད
ཀརྨ་ཧེ་རུ་ཀ་ལྟ་
ཟུང་འཇུག་གི་སྣང་བའི་སྐོར་ཆོས་ཉིད་བར་དོ།
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
ནས་
- 401
ཞི
-
༧ _ཚེ
ཐུང་འཛུགསྣང་བའི རྣཚོས་ཉིད་ཡིན་དེ་
ཀེའུ་རི་མ་མོ་བརྒྱད། ཀེའུ་རི་དཀར་མོ། སོའུ་སེར་པོ། སུམ་དམར་མོ། དེ་
༡་ནག་སོ། པུཥ་དམར་སེར། ཀཋཟང་ནག ཙན་ཟ་སེར་སྐྱ། སྨེ་ཤ་མཐོང་ནག
སེང་ན་སཱ་ལེན་བརྒྱུད།



༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
2.
ཟུང་འཇུག་གི་སྣང་བའི་སྐོར་ཆོས་བར་དོ།
ལོ
VO
༧༧
ལྷོའི་རྣལ་འབྱོར་མ་དྲུག
སྒོ་མའི་རྣལ་འབྱོར་མ་བཞི
ཤར་གྱི་རྣལ་འབྱོར་མ་དྲུག
ན
#
*
27
དབང་མོ་ཉེར་བརྒྱད།
-
4 () 2
ཁ་



ཟུང་འཇུག་གི་སྣང་བ་ཆོས་ཉིད་བར་དོའི་སྐོར།
ཡང་
ནུབ་ཀྱི་རྣལ་འབྱོར་མ་དྲུག་
བྱང་གི་རྣལ་འབྱོར་མ་དྲུག
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
སྤྲུལ་བའི་ཡེ་ཤེས་ཀྱི་སྒོ་མ་བཞི། །
ཡ 403



མ་དག་པ་ལ་འོད་གསལ་རྣམས་ སྐར་མདའ་ལྟ་བུ།
ཧཱུྃ
མ་དག་པ་ལ་འོད་གསལ་རྣམས་སྐར་མདའ་ལྟ་བུ། ཨཱར
་
ག
O4
དུ་འོད་ཟླུམ་རྨ་བྱའི་གདུགས་ལྟ་བུ།
/9/oེ
༠༠༠ ༦
s༠ ༠ ༠༠
©)
ད© O O༠༠༠ ཕ
ཡིཤེས་བཞི་སྦྱོར་གྱི་སྣང་བའི་སྐབས་ཡིན།
མ་དག་པ་ལ་ཟུང་འཇུག་གི་སྣང་བ་ཐམས་ཅད་གཤིན་རྗེ་ཆོས་རྒྱུལ་དུ་སྣང་བ།
༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
ཆོས་དབྱིངས།
ཕྱེད་སྤྲུལ་ལོངས་སྐུའི་ཞིང་།
©
འཁོར་འདས་ཐམས་ཅད་དུས་གཅིག་ཏུ་འཆར་བ་ལྷུན་གྲུབ་ཀྱི་སྣང་བའི་སྐབས།
ཁྲོ་བོའི་ཞིང་ཐམས་ཅད། །
དུད་འགྲོ་ཐམས་ཅད།
མི
<ལྷ་མིན་གྱི་གནས་ཐམཉིད།
ཆར
ལོངས་སྐུའི་ཞིང་ཁམས་ཆེན་པོ་འོག་མིན་ངེས་པ་ལྔ་ལྡན་གྱི་གནས།
ཐུབ་པ་དྲུག
0
་
0 ༡
བ བཙི
ཚོ
གནམའམས
[
ཅ གྲང་དམྱལ་ཚ་དམྱལ།



སྲིད་པ་བར་དོའི་མཇུག་
ནམ༌མཁའ
ང ཤིQད་པ།
སྲིད་པའི་བར་དོའི་མགོ
s* ཀ ན རྣམས་ནི་དེ་དག་ཀུན་
པརང་བད་སྦྱད་ཕུན་སུམ་རྟགས༌ མར་
)
ཨཱགས་རྗེ ཐུགསྨརྡོ་ལ
cའ དགར ནད་
བསང༌ངན།
ཤེས་ཀོ་ལ།
༩ཝཱ// P
8
《རྒྱ
་ རྩེགས་མེ་འབར་བས་དེང་པ་
ནལན་ དགུ་ འཛུལ་ ཀྱང་ དབུགས་
ངོ
མ
གཤིས་ཆེད་གཉིས་མེད་ལ།
ཐིམ་ལུགས་བརྒྱུད།
རང་ཤི་བ་མ་ཤེས་པར་ཉེ་དུ་སོགས་དུ་ཐ་འཛུང་འཉིན
ཀ སེང་སོགས། གཅན་གཟེན་པོ དེང་པ་
བདེ་བ་ཅན་དུ
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།
སྲིད་པ་བར་དོའི་མཇུག
བར་གའུ ་ཆུང་ཆུང་མར་བརྫུས་ནས་
00:ག ཅོད་པ་ལྟ་མི་ཉན།
གཟུགས་ཁམས་རོང་
གཟུགས་མེད་ཁམས་སུ་སྐྱེ་འམ་མཁའ།
མྱལ་བ་བལ་ནག་དང་སྡོང་དུམ།
おおおお
ཚ་
E
2019 ལྷ་མི། །
བྱོལ་སོང་ཁྲག་བཅོས
IL ལྷ་མིན་དང་བྱོལ་སོང་གཉིས་འཕྲེད། ་
ཡི་དྭགས་དུ་བ།
ལྷ་མི་གྱེན།
།མི་མོ། །
SOV
དུད་འགྲོ་ཕོ་མོ།
ངརྒྱུ་ན་ང་དང་རསས་ཉི་
བླ་མ་དང་དགེ་འདུན་པའི་སྐྱོན་མངོན་
ཤེས་ཀྱི ས་མཐོང་ཡང་མི་ལྟ་བ།
དགེ་རྩ་ལ་དུད་འགྲོ་བསད་པའི་རྐྱེན་གྱིས་ངན་སོང་དུ་འགྲོ།
ལྕགས་ཁང་ཡིད་རང་།



ར
དང
4 (06
ལྷན་ཅིག་སྐྱེས་པའི་ལྷ།
མས་ཀྱི་མེ་ལོངཎེ ་
༢ མཉམ་པོར་འོང་བའི་བདུད།
།
acceduOZOS
10000000000
a
gsggs:
གཤིན་རྗེའི་རྒྱ་མ། L
རྣམ་ཤེས།
རྒྱུ ཙ་
ལས་ཀྱི་ཡེ་གེ
༤ ཐོད་པ་ལྕགས་ཀྱི་གྲོང་ཁྱེར་ན་ལས་ཀྱི་གཤིན་རྗེ་ཆོས་ཀྱི་རྒྱལ་པོ།
ཤར་ཕྱོགས་ མངོན་དགའི་ཞིང་དང༌། ལྷོ་ཕྱོགས་དཔལ་ལྡན་གྱི་ཞིང༌། ། རྣ g སེམས་ངོ་འཕྲོད་ཅིང་མངོན་སུམ་གྱི་ལམ་མཐོང་བའི་རྫོགས་ཆེན་པ་ཐ་མ་ཡང་
ནུབ་ཕྱོགས་བདེ་བ་ཅན་གྱི་ཞིང༌། །
% ཞིང་ཁམས་འདི་དག་ཏུ་སྐྱེའོ། །
བྱང་ཕྱོགས་ལས་རབ་རྫོགས་པའི་ཞིང་ཁམས་ཏེ་ཕྱེད་སྤྲུལ་ཞེ་
ལོངས་སྐུའི་ཞིང་།
་ ་་་་་utཏོy 2 :32 &
༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
IEI་གི་
༧F4
ཆུ
ཅ1[FIIGITIS
དབུས་ཕྱོགས་འོག་མིན་སྡུག་པོ་བཀོད་པའི་ཞིང་དུ་མ་སྣང་གཙོ་འཁོར་་་



-
#
༄༅། ། རྩ་གསུམ་རྒྱལ་བ་མ་ལུས་འདུས་གཟུགས། ། རྒྱལ་དབང་པདྨའི་ཞབས་ལ་འདུད་དོ། །[
རྫོགས་པ་ཆེན་པོའི་ཐུན་མོང་པ་དང་། །ཐུན་མོང་མིན་པའི་སྔོན་དུ་འགྲོ་བ། །དངོས་གཞི་ཁྲེགས་ཆོད་
དང་ནི་ཐོད་རྒལ། །འཆི་ཁ་ཆོས་ཉིད་སྲིད་པ་བར་དོའི། །ཁྲིད་ཡིག་རྒྱས་པའི་རྒྱབ་ཆོས་དག་དང་། །
བསྒྲུབ་བརྩོན་བྱ་བཏང་རི་བ་རྣམས་དང་། ། བློ་རྨོངས་དད་ལྡན་ཁྱིམ་པ་ཕོ་མོ། ། ཕན་སེམས་ཅན་
རྣམས་ཆོས་ལ་དད་ཀྱང་། ། ཡིག་ངོ་ཙམ་ཞིག་མི་ཤེས་པས་ན། ། དཔེ་རྣམས་རི་མོའི་གཟུགས་སུ་བྲིས་
ནས། །བལྟས་ན་ཕན་ཐོགས་ཆེ་བར་སེམས་ཏེ། །བྲིས་ནས་ཕྱོགས་རྣམས་ཀུན་གྱི་མཁས་བླུན། །དུ་
མས་མཐོང་བས་ངོ་མཚར་སྐྱེས་ཏེ། ། དཔར་དུ་བསྒྲུབ་དགོས་ནན་གྱིས་བསྐུལ་ལྟར། ། གཞན་ཕན་
བསམ་པ་རྣམ་པར་དག་པས། ། ལེགས་པར་བསྒྲུབས་ཏེ་མང་དུ་དཔར་ནས། ། ཚོན་གྱིས་བརྒྱན་ཏེ་
ཀུན་ལ་སྦྱིན་ནོ། ། དེ་ཡང་མདོ་རྒྱུད་ཟབ་མོའི་དོན་རྣམས། ། བཀོད་པའི་དཔེའུ་རིས་སྤྱི་དང་ཁྱད་
པར། །བར་དོའི་སྐོར་གྱི་དཔེའུ་རིས་རྣམས་ལ། །ཉིན་རེ་བཞིན་དུ་གོམས་འདྲིས་བྱས་ན། །བར་དོའི་
སྐབས་སུ་འཇིགས་སྐྲག་ཐམས་ཅད། །རང་ངོ་ཤེས་ནས་རང་སར་གྲོལ་ལོ། །དམྱལ་བ་ཡི་དྭགས་དུད་
འགྲོ་ལ་སོགས། ། རིགས་དྲུག་འཁོར་བའི་སྡུག་བསྔལ་མཐའ་དག ། སྔོན་ཆད་མྱང་ཞིང་ད་དུང་མྱོང་
དགོས། །དེས་ན་བཙོན་ར་ལྟ་བུའི་འཁོར་བའི། །སྡུག་བསྔལ་རིས་སུ་བྲིས་པ་འདི་ལ། །བལྟས་ནས་
ཐར་ཐབས་ཅི་ནས་བྱེད་ན། །ངས་ཀྱང་རང་སེམས་གྱོང་བོ་འདུལ་ཕྱིར། །བཅུ་དྲུག་ལོ་ནས་གྱང་ལོགས་
རྣམས་སུ། ། རི་མོར་བྲིས་ཤིང་ཡང་ཡང་བལྟ་བཞིན། ། རྒྱུད་སྟེང་བསྐོར་ནས་ཚེ་འདིའི་བྱ་བ། ། བློ་
ཡིས་བཏང་སྟེ་རི་ཁྲོད་བསྟེན་དུས། ། དྲན་གསོའི་གྲོགས་དང་སློབ་དཔོན་ཚུལ་དུ། ། འདི་ལ་བསྟེན་
༦ [ནས་བར་མེད་བརྩོན་པས། །རང་གཞན་དོན་ཆེན་མང་པོ་འགྲུབ་པོ། །མཁས་རློམ་ཚིག་གིས་སྦོས་པ་
རྣམས་ཀྱིས། ། རྒྱལ་བ་གོང་མའི་རྣམ་ཐར་ནང་ནས། ། སྐྱོན་གྱི་ཕུང་པོ་མི་ཐེག་ཙམ་རེ། ། ཁུར་ཏེ་
རྫོགས་ཆེན་དཔེ་རིས་རྨོངས་མུན་སེལ་བའི་ཉི་མ།



- 408
-
[རང་གི་རྒྱན་དུ་ངོམ་ནས། ། མ་འགྲིག་མ་འཕྲོད་མང་པོའི་གཏམ་གྱིས། ། སྒོམ་དང་ཉམས་ལེན་རྒྱུད་
སྦྱོར་དཀའ་ཞེས། །བློ་ཆུང་ཆོས་དང་འགལ་བར་བྱེད་ལ། །འདི་འདྲའི་དཔེ་ཡིས་ཕན་པ་དཀའོ། །
ཁ་མཁས་གཏམ་དང་ལག་ལེན་རྒྱབ་འགལ། །རྟོག་དཔྱོད་སྡུག་བཙིར་རྒྱས་འགེབ་ལ་སོགས། །ཁེ་དང༌
དྲེགས་པའི་བསམ་པ་དོར་ཏེ། །སྔོན་སྦྱངས་བག་ཆགས་བཟང་པོས་གཞི་བྱས། །ལོ་དྲུག་བསྒོམས་པའི་
ཉམས་སུ་མྱོང་པའི། ། རང་རྟགས་འདི་འདྲ་རྫོགས་པ་ཆེན་པོའི། ། རྣལ་འབྱོར་ཆོས་དབྱིངས་སྟོབས་
ལྡན་རྡོ་རྗེས། ། ཉེར་ལྔའི་ལོ་ལ་བཀོད་དེ་དཔར་དུ། ། བསྒྲུབས་པའི་དགེ་བས་མཁའ་མཉམ་འགྲོ་
རྣམས། །རྒྱལ་དབང་པདྨའི་གོ་འཕང་ཐོབ་ཤོག །འདིས་ཀྱང་མཚོ་སྐྱེས་རྡོ་རྗེའི་བསྟན་ལ། །ཕན་
ནས་ཕྱོགས་དུས་ཀུན་ཏུ་དར་གྱུར། །ལྷ་བཟོ་མཁས་མཆོག་འཇམ་དབྱངས་དང་ནི། །དཔར་རྐོ་རང་
གྲོལ་རྡོ་རྗེས་བསྒྲུབས་སོ། །མཐུན་རྐྱེན་སྦྱོར་མཁན་རོང་དང་འབྲོག་པའི། །བུ་སློབ་ཡོན་བདག་རྣམས་
ནི་ཡིན་ནོ། ། བཀྲ་ཤིས།
2
2
༄༅། ། ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག



གསོལ་འདེབས་དགོས་འདོད་ཀུན་འབྱུང་ཞེས་བྱ་བ་བཞུགས།
༄༅། །གསོལ་འདེབས་དགོས་འདོད་ཀུན་འབྱུང་ཞེས་བྱ་བ་བཞུགས་སོ། །
༄༅། །ཨོ་རྒྱན་རིན་པོ་ཆེ་ལ་ཕྱག་འཚལ་ལོ། ། རྩ་གསུམ་རྒྱལ་བ་ཞི་ཁྲོ་མ་ལུས་ཤིང་ལུས་པ་
མེད་པའི་འདུས་གཟུགས་ཨོ་རྒྱན་རིན་པོ་ཆེ་གཅིག་པུ་ལ་ཀུན་འདུས་གཅིག་ཆོག་ཏུ་མོས་ནས་གསོལ་བ་འདེབས་
པ་ནི་ཉམས་དང་རྟོགས་པའི་ཡེ་ཤེས་ རང་ རྒྱུད་ལ་ གེགས་མེད་མྱུར་དུ་སྐྱེ་བའི་གནད་གལ་བོ་ཆེ་ཡིན་པས།
རྫོགས་པ་ཆེན་པོའི་ལམ་རྣམས་རིམ་པ་ལྟར་ཉམས་སུ་ལེན་པ་དང་། རེ་རེ་ཙམ་ཉམས་སུ་ལེན་པ་དང༌། ཉིན་
རེ་བཞིན་ཡོངས་རྫོགས་ལ་དཔྱད་སྒོམ་རེ་འཆག་མེད་དུ་བྱེད་པ་རྣམས་ཀྱིས་མོས་གུས་གདུང་ཤུགས་དྲག་པོས།
འདི་ལྟར་བཤེས་གཉེན་བསྟེན་ཚུལ་ནས་རིམ་པ་ལྟར་གསོལ་བ་གདབ་བཞིན་བསྒོམ་པར་བྱའོ། ། ཨོ་རྒྱན་
རིན་པོ་ཆེ་ལ་གསོལ་བ་འདེབས། ། མཚན་ལྡན་བླ་མར་འཕྲད་པར་བྱིན་གྱིས་རློབས། ། མི་
དགེའི་བཤེས་དང་འབྲལ་བར་བྱིན་གྱིས་རློབས། ། མཉེས་བཞིན་ཟབ་ཆོས་ཐོབ་པར་བྱིན་གྱིས་
རློབས། །བསམ་དང་སྦྱོར་བས་བསྟེན་པར་བྱིན་གྱིས་རློབས། ། ཞེས་ལན་མང་དུ་འདོན་པའམ་
རེ་གཉིས་འདོན་པ་དང༌། གལ་གང་ཆེ་བ་མང་དུ་འདོན། ལོ་རྒྱུས་དང་འཆད་ཉན་ལ། ཨོ་རྒྱན་རིན་པོ་
ཆེ་ལ་གསོལ་བ་འདེབས། ། བརྒྱུད་ལྡན་ཟབ་ཆོས་ཐོབ་པར་བྱིན་གྱིས་རློབས། ། བཅུད་ལྡན་
གདམས་པ་ཐོབ་པར་བྱིན་གྱིས་རློབས། ། སྣོད་ལྡན་སློབ་མར་འོས་པར་བྱིན་གྱིས་རློབས། །
མཚན་ལྡན་བཤེས་སུ་འགྱུར་བར་བྱིན་གྱིས་རློབས། ། མཚན་ཉིད་བཞི་ལ། ཨོ་རྒྱན་རིན་པོ་ཆེ་
ལ་གསོལ་བ་འདེབས། ། མཚན་ལྡན་གནས་སུ་འདུག་པར་བྱིན་གྱིས་རློབས། ། མཚན་ལྡན་
གྲོགས་དང་འགྲོགས་པར་བྱིན་གྱིས་རློབས། ། མཚན་ལྡན་དུས་ སུ་བསྒྲུབ་པར་བྱིན་གྱིས་་་་
རློབས། །མཚན་ལྡན་ཡོ་བྱད་བསྟེན་པར་བྱིན་གྱིས་རློབས། ། རྣལ་འབྱོར་བརྒྱད་ལ། ཨོ་རྒྱན་
རིན་པོ་ཆེ་ལ་གསོལ་བ་འདེབས། །ཉལ་ལྗང་རྣལ་དུ་འབྱོར་བར་བྱིན་གྱིས་རློབས། །ཁྲུས་དང་
བསྲུང་དམིགས་འོང་བར་བྱིན་ གྱིས་རློབས། ། འགྲོ་འདུག་ ཕྱག་སྐོར་མོས་པར་བྱིན་གྱིས་་་་
རློབས། །བཟའ་བཏུང་མཆོད་སྦྱིན་འབྱོངས་པར་བྱིན་གྱིས་རློབས། ། དལ་འབྱོར་རྙེད་དཀའ་
ལ། ཨོ་རྒྱན་རིན་པོ་ཆེ་ལ་གསོལ་བ་འདེབས། ། དལ་འབྱོར་རྙེད་དཀའ་དྲན་པར་བྱིན་གྱིས་
རློབས། ། དཔེ་གྲངས་རྒྱུ་སོགས་དྲན་པར་བྱིན་གྱིས་རློབས། ། རྙེད་དཀའ་དོན་ཆེ་དྲན་པར་
བྱིན་གྱིས་རློབས། ། དོན་ཆེན་སྙིང་པོ་ལོན་པར་བྱིན་གྱིས་རློབས། ། འཆི་བ་མི་རྟག་པ་ལ།
ཨོ་རྒྱན་རིན་པོ་ཆེ་ལ་གསོལ་བ་འདེབས། །ངེས་པར་འཆི་བ་དྲན་པར་བྱིན་གྱིས་རློབས། །མྱུར་
དུ་འཆི་བ་དྲན་པར་བྱིན་གྱིས་རློབས། ། ནམ་འཆི་ཆ་མེད་དྲན་པར་བྱིན་གྱིས་རློབས། ། རྒྱུན་
409 -



༄༅། །ཡང་གསང་ལྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
དུ་འཆི་བ་དྲན་པར་བྱིན་གྱིས་རློབས། ། ལས་འབྲས་ལ། ཨོ་རྒྱན་རིན་པོ་ཆེ་ལ་གསོལ་བ་
འདེབས། ། རྒྱུ་འབྲས་འདོར་ལེན་ཤེས་པར་བྱིན་གྱིས་རློབས། ། ཤེས་བཞིན་ལག་ཏུ་ལོན་པར་
བྱིན་གྱིས་རློབས། ། མི་དགེ་མཐའ་དག་སྤོངས་པར་བྱིན་གྱིས་རློབས། ། དགེ་བ་མཐའ་དག་
བསྒྲུབ་པར་བྱིན་གྱིས་རློབས། ། འཁོར་བའི་ཉེས་དམིགས་ལ། ཨོ་རྒྱན་རིན་པོ་ཆེ་ལ་གསོལ་བ་
འདེབས། །འཁོར་བའི་སྡུག་བསྔལ་ཤེས་པར་བྱིན་གྱིས་རློབས། ། འཁོར་བའི་སྐྱོན་རྣམས་ཤེས་
པར་བྱིན་གྱིས་རློབས། ། འཁོར་བར་ཞེན་པ་ལྡོག་པར་བྱིན་གྱིས་རློབས། ། འཁོར་བའི་གནས་
ལས་ཐར་བར་བྱིན་གྱིས་རློབས། ། སྐྱབས་འགྲོ་ལ། ཨོ་རྒྱན་རིན་པོ་ཆེ་ལ་གསོལ་བ་འདེབས། །
མཆོག་གསུམ་སྐྱབས་སུ་འཛིན་པར་བྱིན་གྱིས་རློབས། །རྩ་གསུམ་སྐྱབས་སུ་འཛིན་པར་བྱིན་
གྱིས་རློབས། །སྐུ་གསུམ་སྐྱབས་སུ་འཛིན་པར་བྱིན་གྱིས་རློབས། །ལོགས་ནས་སྐྱབས་མི་འཚོལ་
བར་བྱིན་གྱིས་རློབས། ། སེམས་བསྐྱེད་ལ། ཨོ་རྒྱན་རིན་པོ་ཆེ་ལ་གསོལ་བ་འདེབས། །འགྲོ་
ཀུན་ཕ་མར་ཤེས་པར་བྱིན་གྱིས་རློབས། ། སྙིང་རྗེ་བྱང་སེམས་སྐྱེ་བར་བྱིན་གྱིས་རློབས། ། ཕ་
རོལ་ཕྱིན་དྲུག་རྫོགས་པར་བྱིན་གྱིས་རློབས། ། རྒྱལ་སྲས་སྤྱོད་མཐར་ཕྱིན་པར་བྱིན་གྱིས་་་་
རློབས། ། སྒྲིབ་སྦྱོང་ལ། ཨོ་རྒྱན་རིན་པོ་ཆེ་ལ་གསོལ་བ་འདེབས། །སྡིག་ལ་འགྱོད་པ་སྐྱེ་བར་
བྱིན་གྱིས་རློབས། ། སྙིང་ནས་བཤགས་པ་བྱེད་པར་བྱིན་གྱིས་རློབས། ། གཉེན་པོ་སྟོབས་བཞི་
ཚང་བར་བྱིན་གྱིས་རློབས། ། ཉེས་ལྟུང་རྩད་ནས་འདག་པར་བྱིན་གྱིས་རློབས། ། ཚོགས་
བསགས་ལ། ཨོ་རྒྱན་རིན་པོ་ཆེ་ལ་གསོལ་བ་འདེབས། ། ཡར་ལ་དཀོན་མཆོག་མཆོད་པར་བྱིན་
གྱིས་རློབས། །མར་ལ་སྦྱིན་པ་ཐོང་བར་བྱིན་གྱིས་རློབས། །ཚོགས་གཉིས་རྒྱུན་ཆད་མེད་པར་
བྱིན་གྱིས་རློབས། །ཚོགས་ཆེན་མྱུར་དུ་རྫོགས་པར་བྱིན་གྱིས་རློབས། ། བླ་མའི་རྣལ་འབྱོར་ལ།
ཨོ་རྒྱན་རིན་པོ་ཆེ་ལ་གསོལ་བ་འདེབས། །བླ་མའི་བཀའ་དྲིན་དྲན་པར་བྱིན་གྱིས་རློབས། །བླ་
མ་སངས་རྒྱས་མཐོང་བར་བྱིན་གྱིས་རློབས། །བླ་མ་བསྒོམ་བསྒྲུབ་ནུས་པར་བྱིན་གྱིས་རློབས། །
བླ་མའི་བྱིན་རླབས་འཇུག་པར་བྱིན་གྱིས་རློབས། ། བསྐྱེད་རིམ་ལ། ཨོ་རྒྱན་རིན་པོ་ཆེ་ལ་
གསོལ་བ་འདེབས། ། སྣང་བ་སྐུ་རུ་འཆར་བར་བྱིན་གྱིས་རློབས། །གྲགས་པ་གསུང་དུ་འཆར་
བར་བྱིན་གྱིས་རློབས། ། དྲན་རྟོག་ཐུགས་སུ་འཆར་བར་བྱིན་གྱིས་རློབས། ། བསྐྱེད་རིམ་ཕྲ་
རགས་ འབྱོངས་པར་བྱིན་གྱིས་རློབས། ། འཕོ་བར། ཨོ་རྒྱན་ རིན་པོ་ཆེ་ལ་གསོལ་བ་་་
འདེབས། །ཟབ་ལམ་འཕོ་བ་འབྱོངས་པར་བྱིན་གྱིས་རློབས། །མྱུར་ལམ་འཕོ་བ་འབྱོངས་པར་
བྱིན་གྱིས་རློབས། ། འཕོ་རྟགས་མྱུར་དུ་ཐོན་པར་བྱིན་གྱིས་རློབས། ། དག་པའི་ཞིང་དུ་འཕོ་
བར་བྱིན་གྱིས་རློབས། ། རླུང་ལ། ཨོ་རྒྱན་རིན་པོ་ཆེ་ལ་གསོལ་བ་འདེབས། །ལུས་ལ་བདེ་
དྲོད་འབར་བར་བྱིན་གྱི་རློབས། །ངག་ལ་ནུས་པ་འབྱོངས་པར་བྱིན་གྱིས་རློབས། །སེམས་ལ་
- 410 -



གསོལ་འདེབས་དགོས་འདོད་ཀུན་འབྱུང་ཞེས་བྱ་བ་བཞུགས།
རྟོགས་པ་འཆར་བར་བྱིན་གྱིས་རློབས། །རྩ་རླུང་ལས་སུ་རུང་བར་བྱིན་གྱིས་རློབས། །ཨོ་རྒྱན་
རིན་པོ་ཆེ་ལ་གསོལ་བ་འདེབས། ། རླུང་རྣམས་དབུ་མར་ཚུད་པར་བྱིན་གྱིས་རློབས། །རྩ་
མདུད་ མཐའ་ དག་ གྲོལ་བར་བྱིན་གྱིས་རློབས། ། ཐིག་ལེ་དབབ་ ལྡོག་འགྲེམ་པར་བྱིན་གྱིས་
རློབས། ། མངོན་ཤེས་གྲུབ་རྟགས་ཐོན་པར་བྱིན་གྱིས་རློབས། ། རུ་ཤན་ལ། ཨོ་རྒྱན་རིན་
པོ་ཆེ་ལ་གསོལ་བ་འདེབས། ། འཁོར་བའི་རུ་ཤན་འབྱོངས་པར་བྱིན་གྱིས་རློབས། ། འདས་
པའི་ རུ་ ཤན་འབྱོངས་པར་བྱིན་གྱིས་རློབས། །སྒོ་གསུམ་རུ་ ཤན་འབྱོངས་པར་བྱིན་གྱིས་་་་
རློབས། །འཁོར་བར་ཕྱིར་མི་ལྡོག་པར་བྱིན་གྱིས་རློབས། ། ནང་རུ་ཤན་ལ། ཨོ་རྒྱན་རིན་པོ་
ཆེ་ལ་གསོལ་བ་འདེབས། །རིགས་དྲུག་ས་བོན་ཟད་པར་བྱིན་གྱིས་རློབས། ། རིགས་དྲུག་བག་
ཆགས་ཟད་པར་བྱིན་གྱིས་རློབས། ། རིགས་དྲུག་ཞེན་པ་ལྡོག་པར་བྱིན་གྱིས་རློབས། །རིགས་
དྲུག་རྒྱུ་འབྲས་སྟོངས་པར་བྱིན་གྱིས་རློབས། ། སྒོ་གསུམ་སྔོན་འགྲོ་ལ། ཨོ་རྒྱན་རིན་པོ་ཆེ་ལ་
གསོལ་བ་འདེབས། ། རྡོ་རྗེ་འདུག་སྟངས་འབྱོངས་པར་བྱིན་གྱིས་རློབས། ། རྒྱས་གདབ་རྩལ་
སྦྱང་ འབྱོངས་པར་བྱིན་གྱིས་རློབས། ། མཉེན་བཙལ་ལམ་ཞུགས་འབྱོངས་པར་བྱིན་གྱིས་
རློབས། །བྱུང་གནས་འགྲོ་གསུམ་རྟོགས་པར་བྱིན་གྱིས་རློབས། ། ཁྲེགས་ཆོད་ལ། ཨོ་རྒྱན་
རིན་པོ་ཆེ་ལ་གསོལ་བ་འདེབས། ། སྣང་བ་སེམས་སུ་རྟོགས་པར་བྱིན་གྱིས་རློབས། ། སེམས་
ཉིད་སྟོང་བར་རྟོགས་པར་བྱིན་གྱིས་རློབས། ། སྟོང་བ་སྣང་བར་རྟོགས་པར་བྱིན་གྱིས་རློབས། །
སྣང་སྟོང་གཉིས་མེད་རྟོགས་པར་བྱིན་གྱིས་རློབས། །ཨོ་རྒྱན་རིན་པོ་ཆེ་ལ་གསོལ་བ་འདེབས། །
ངོ་བོ་ཆོས་སྐུར་འཆར་བར་བྱིན་གྱིས་རློབས། ། རང་བཞིན་ལོངས་སྐུར་འཆར་བར་བྱིན་གྱིས་
རློབས། ། ཐུགས་རྗེ་སྤྲུལ་སྐུར་འཆར་བར་བྱིན་གྱིས་རློབས། །དབྱེར་མེད་ངོ་བོ་ཉིད་སྐུར་བྱིན་
གྱིས་རློབས། ། ཨོ་རྒྱན་རིན་པོ་ཆེ་ལ་གསོལ་བ་འདེབས། ། ལྟ་བ་འཛིན་པ་བྲལ་བར་བྱིན་གྱིས་
རློབས། ། བསྒོམ་པ་དམིགས་གཏད་བྲལ་བར་བྱིན་གྱིས་རློབས། ། སྤྱོད་པ་གཟའ་གཏད་བྲལ་
བར་བྱིན་གྱིས་རློབས། ། འབྲས་བུ་རེ་དོགས་བྲལ་བར་བྱིན་གྱིས་རློབས། ། ཨོ་རྒྱན་རིན་པོ་ཆེ་
ལ་གསོལ་བ་འདེབས། ། བདེ་ཉམས་ཞེན་པ་མེད་པར་བྱིན་གྱིས་རློབས། ། གསལ་ཉམས་ཞེན་
པ་མེད་པར་བྱིན་གྱིས་རློབས། ། མི་རྟོག་ཞེན་པ་མེད་པར་བྱིན་གྱིས་རློབས། ། གང་ལ་ཞེན་པ་
མེད་པར་བྱིན་གྱིས་རློབས། །ཨོ་རྒྱན་རིན་པོ་ཆེ་ལ་གསོལ་བ་འདེབས། །སྒོ་གསུམ་དགུ་སྤྲུགས་
མཐོང་བར་བྱིན་གྱིས་རློབས། ། སྐུ་གསུམ་འདུག་སྟངས་འབྱོངས་པར་བྱིན་གྱིས་རློབས། ། སྒོ་
ཡུལ་ རིག་གནད་གོམས་པར་བྱིན་གྱིས་རློབས། །རིག་རྩལ་ཡོན་ཏན་མཐོང་བར་བྱིན་གྱིས་
རློབས། ། ཨོ་རྒྱན་རིན་པོ་ཆེ་ལ་གསོལ་བ་འདེབས། ། ཆོས་ཉིད་མངོན་སུམ་མཐོང་བར་བྱིན་
གྱིས་རློབས། ། ཉམས་སྣང་གོང་དུ་འཕེལ་བར་བྱིན་གྱིས་རློབས། །རིག་པ་ཚད་ལ་ཕེབས་པར་
- 411 -



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བྱིན་གྱིས་རློབས། ། ཆོས་ཉིད་ཟད་སར་འཁྱོལ་བར་བྱིན་གྱིས་རློབས། ། ཨོ་རྒྱན་རིན་པོ་ཆེ་ལ་
གསོལ་བ་འདེབས། །ནམ་འཆི་ངོས་ནི་ཟིན་པར་བྱིན་གྱིས་རློབས། །འཆི་དུས་གསལ་འདེབས་
སླ་བར་བྱིན་གྱིས་རློབས། ། ཆོས་ཉིད་རང་སྣང་ཤེས་པར་བྱིན་གྱིས་རློབས། ། སྲིད་པར་
གདམས་པ་དྲན་པར་བྱིན་གྱིས་རློབས། ། ཨོ་རྒྱན་རིན་པོ་ཆེ་ལ་གསོལ་བ་འདེབས། ། རབ་
རྣམས་ གཞི་ཐོག་ གྲོལ་བར་བྱིན་གྱིས་རློབས། ། འབྲིང་རྣམས་དག་ཞིང་སྐྱེ་བར་བྱིན་གྱིས་་་
རློབས། །ཐ་མ་རྟེན་མཆོག་ཐོབ་པར་བྱིན་གྱིས་རློབས། །ཡང་མཐའ་མཐོ་རིས་སྐྱེ་བར་བྱིན་གྱིས་
རློབས། ། མདོར་བསྡུ་ན། ཨོ་རྒྱན་རིན་པོ་ཆེ་ལ་གསོལ་བ་འདེབས། ། སྔོན་འགྲོ་རྒྱུད་དང་
འབྱོར་བར་བྱིན་གྱིས་རློབས། ། དངོས་གཞི་རྒྱུད་དང་འབྱོར་བར་བྱིན་གྱིས་རློབས། ། རྗེས་
རྣམས་རྒྱུད་དང་འབྱོར་བར་བྱིན་གྱིས་རློབས། ། ཆོས་རྣམས་རྒྱུད་དང་འབྱོར་བར་བྱིན་གྱིས་
རློབས། །ཨོ་རྒྱན་རིན་པོ་ཆེ་ལ་གསོལ་བ་འདེབས། །བསྐྱེད་རིམ་ཕྲ་རགས་འབྱོངས་པར་བྱིན་
གྱིས་རློབས། ། རྫོགས་རིམ་རྩ་ཐིག་འབྱོངས་པར་བྱིན་གྱིས་རློབས། །ཁྲེགས་ཆོད་ལྟ་བ་རྟོགས་
པར་བྱིན་གྱིས་རློབས། ། ཐོད་རྒལ་སྣང་བཞི་འཆར་བར་བྱིན་གྱིས་རློབས། ། གཞན་ཡང་
འདོད་དོན་སྣ་ཚོགས་ནི། ཨོ་རྒྱན་རིན་པོ་ཆེ་ལ་གསོལ་བ་འདེབས། །བཟོད་མེད་མོས་གུས་འབར་
བར་བྱིན་གྱིས་རློབས། ། གཡེལ་མེད་བརྩོན་འགྲུས་རྩོམ་པར་བྱིན་གྱིས་རློབས། ། བཅོས་མིན་
སྙིང་རྗེ་སྐྱེ་བར་བྱིན་གྱིས་རློབས། །རླབས་ཆེན་ཤེས་རབ་རྒྱས་པར་བྱིན་གྱིས་རློབས། ། ཨོ་རྒྱུན་
རིན་པོ་ཆེ་ལ་གསོལ་བ་འདེབས། ། འགལ་རྐྱེན་བར་ཆད་ཞི་བར་བྱིན་གྱིས་རློབས། ། མཐུན་
རྐྱེན་བསམ་དོན་འགྲུབ་པར་བྱིན་གྱིས་རློབས། ། གནོད་བྱེད་དགྲ་བགེགས་ཐུལ་བར་བྱིན་གྱིས་
རློབས། ། རྫོགས་ཆེན་བསྟན་པ་དར་བར་བྱིན་གྱིས་རློབས། ། ཨོ་རྒྱན་རིན་པོ་ཆེ་ལ་གསོལ་བ་
འདེབས། ། ཆེ་བའི་ཤེས་རབ་རྒྱས་པར་བྱིན་གྱིས་རློབས། ། མྱུར་བའི་ཤེས་རབ་རྒྱས་པར་བྱིན་
གྱིས་རློབས། ། གསལ་བའི་ཤེས་རབ་རྒྱས་པར་བྱིན་གྱིས་རློབས། །ཟབ་པའི་ཤེས་རབ་རྒྱས་
པར་བྱིན་གྱིས་རློབས། །ཨོ་རྒྱན་རིན་པོ་ཆེ་ལ་གསོལ་བ་འདེབས། །དང་པོ་ཐོས་པ་ཆེ་བར་བྱིན་
གྱིས་རློབས། །བར་དུ་བསམ་པ་ཆེ་བར་བྱིན་གྱིས་རློབས། །ཐ་མར་བསྒོམ་པ་ཆེ་བར་བྱིན་གྱིས་
རློབས། ། ཉམས་རྟོགས་དཔག་མེད་འཆར་བར་བྱིན་གྱིས་རློབས། ། ཨོ་རྒྱན་རིན་པོ་ཆེ་ལ་
གསོལ་བ་འདེབས། ། འཆད་པས་གདུལ་བྱ་སྨིན་པར་བྱིན་གྱིས་རློབས། ། རྩོད་པས་ཕས་རྒོལ་
འཇོམས་པར་བྱིན་གྱིས་རློབས། ། བརྩམས་པས་བསྟན་འགྲོར་ཕན་པར་བྱིན་གྱིས་རློབས། །
མཁས་པའི་མཆོག་ཏུ་འགྱུར་བར་བྱིན་གྱིས་རློབས། །ཨོ་རྒྱན་རིན་པོ་ཆེ་ལ་གསོལ་བ་འདེབས། །
སོ་ཐར་ཚུལ་ཁྲིམས་དག་པར་བྱིན་གྱིས་རློབས། ། བྱང་སེམས་བསླབ་བྱ་རྒྱས་པར་བྱིན་གྱིས་
རློབས། ། གསང་སྔགས་དམ་ཚིག་བརྟན་པར་བྱིན་གྱིས་རློབས། ། སྡོམ་གསུམ་རྣམ་པར་དག་
— 412 -



ir
ir
ios
གསོལ་འདེབས་དགོས་འདོད་ཀུན་འབྱུང་ཞེས་བྱ་བ་བཞུགས།
པར་བྱིན་གྱིས་རློབས། ། ཨོ་རྒྱན་རིན་པོ་ཆེ་ལ་གསོལ་བ་འདེབས། ། ལུས་ཀྱིས་བྱ་བ་ཐོང་བར་
བྱིན་གྱིས་རློབས། ། ངག་གིས་ལོང་གཏམ་ཐོང་བར་བྱིན་གྱིས་རློབས། ། ཡིད་ཀྱིས་རྟོག་དཔྱོད་
ཐོང་བར་བྱིན་གྱིས་རློབས། །སྒོ་གསུམ་དགེ་བས་འདའ་བར་བྱིན་གྱིས་རློབས། ། ཨོ་རྒྱན་རིན་
པོ་ཆེ་ལ་གསོལ་བ་འདེབས། ། རང་དབང་རང་གིས་ཆོད་པར་བྱིན་གྱིས་རློབས། ། རང་གྲོས་
རང་གིས་ཐེབས་པར་བྱིན་གྱིས་རློབས། ། རང་མགོ་རང་གིས་ཐོན་པར་བྱིན་གྱིས་རློབས། །
རང་སེམས་རང་ངོ་མཐོང་བར་བྱིན་གྱིས་རློབས། ། ཨོ་རྒྱན་རིན་པོ་ཆེ་ལ་གསོལ་བ་འདེབས། །
སེམས་བསྐྱེད་དམ་པས་ཟིན་པར་བྱིན་གྱིས་རློབས། ། དམིགས་མེད་དམ་པས་ཟིན་པར་བྱིན་
གྱིས་རློབས། ། བསྔོ་བ་དམ་པས་ཟིན་པར་བྱིན་གྱིས་རློབས། ། ཐོག་མཐའ་བར་དུ་དགེ་བར་
བྱིན་གྱིས་རློབས། ། ཨོ་རྒྱན་རིན་པོ་ཆེ་ལ་གསོལ་བ་འདེབས། ། དགེ་རྣམས་གཞན་དོན་བསྔོ་
བར་བྱིན་གྱིས་རློབས། ། བསྟན་འགྲོའི་དོན་དུ་བསྔོ་བར་བྱིན་གྱིས་རློབས། ། བྱང་ཆུབ་མཆོག་
ཏུ་བསྔོ་བར་བྱིན་གྱིས་རློབས། ། དམིགས་མེད་བསྔོ་བས་ཐེབས་པར་བྱིན་གྱིས་རློབས། ། ཨོ་
རྒྱུན་རིན་པོ་ཆེ་ལ་གསོལ་བ་འདེབས། །སྐྱེ་བར་དམ་ཆོས་བསྒྲུབ་པར་བྱིན་གྱིས་རློབས། །རྒྱལ་
བ་རྣམས་དང་མཚུངས་པར་བྱིན་གྱིས་རློབས། ། མཐའ་ཡས་སྨོན་ལམ་འགྲུབ་པར་བྱིན་གྱིས་
རློབས། ། མཁའ་མཉམ་འགྲོ་བ་སྒྲོལ་བར་བྱིན་གྱིས་རློབས། ། ཨོ་རྒྱན་རིན་པོ་ཆེ་ལ་གསོལ་བ་
འདེབས། ། གཞི་ཡི་བཀྲ་ཤིས་འཕེལ་བར་བྱིན་གྱིས་རློབས། ། ལམ་གྱི་བཀྲ་ཤིས་འཕེལ་བར་
བྱིན་གྱིས་རློབས། ། འབྲས་བུའི་བཀྲ་ཤིས་འཕེལ་བར་བྱིན་གྱིས་རློབས། ། དུས་ཀུན་བཀྲ་ཤིས་
འཕེལ་བར་བྱིན་གྱིས་རློབས། ། ཞེས་རང་གི་འདོད་པའི་དོན་ལ་གསོལ་བ་རྩེ་གཅིག་ཏུ་བཏབ་པས་
བྱིན་རླབས་དང་དངོས་གྲུབ་མྱུར་དུ་འཐོབ་པ་ཨོ་རྒྱན་ཆེན་པོའི་ཞལ་བཞེས་ཡིན་ལ། བདག་གིས་ཀྱང་ཡར་
མར་གྱི་ཚེས་བཅུར་སློབ་བུ་རྣམས་ལ་ཁྲིད་སྐྱོང་དུས། སྐབས་སྐབས་སུ་བཟོད་མེད་ཀྱི་མོས་གུས་མཆི་མ་འཁྲུག་
པ་ཙམ་སྐྱེས་དུས་སོགས་ལ་འདིའི་དོན་ཚན་རེ་བརྩམས་ནས་རང་གཞན་གྱིས་བཏོན་པའི་མཐུ་ལ་བརྟེན་པས་
ཀུན་ལ་བྱིན་བབས་པ་དང་། མཐོང་སྣང་སྣ་ཚོགས་ཤར་བ་དང་། ལྡོག་མེད་ཀྱི་དད་པ་ཐོབ་པ་དང་། འཕོ་
རྟགས་དང་རླུང་རྟགས་མྱུར་དུ་ཐོན་པ་དང་། རང་སེམས་ཀྱི་རང་ངོ་མཐོང་བ་སོགས་བྱུང་བ་རྣམས་ནི་འདི་
ལྟར་ཨོ་རྒྱན་ཆེན་པོ་ལ་གསོལ་བ་བཏབ་པའི་མཐུ་ཁོ་ན་ལགས་སོ། ། དེའི་ཕྱིར་ན་འདི་ལ་འབད་པ་སྐྱེད་འཚལ།
གུ་རུའི་ཐུགས་སྲས་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། ། དགེའོ། །
- 413 -



༄༅། །ཡང་གསང་རྟ་པག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
༄༅། །པདྨ་རྒྱལ་པོ་རྟ་ཕག་གསང་ཡེའི་རྒྱུན་ཁྱེར་བཞུགས།
༄༅། །ན་མོ་གུ་རུ། པདྨ་རྒྱལ་པོའི་རྒྱུན་ཁྱེར་བྱེད་པར་འདོད་པས། སྐྱབས་སེམས་སྔོན་དུ་འགྲོ་
བའི་སྒོ་ནས། སྭ་བྷ་ཝས་སྦྱངས། སྟོང་པའི་ངང་ལས་ཡེ་ཤེས་རང་སྣང་ལས་གྲུབ་པའི་གཞལ་ཡས་
ཁང་མཚན་ཉིད་ཐམས་ཅད་ཡོངས་སུ་རྫོགས་པའི་དབུས་སུ་པད་ཉི་ཟླ་བའི་གདན་ལ་ཧཱུྃ་ཡིག་ལས་
སྐད་ཅིག་གིས་རང་ཉིད་གུ་རུ་པདྨ་རྒྱལ་པོ་སྐུ་མདོག་དཀར་ལ་དམར་མདངས་ཆགས་པ་ཞལ་
གཅིག་ཕྱག་གཉིས་གཡས་གསེར་གྱི་འཁོར་ལོ་དང་གཡོན་མཉམ་བཞག་གི་སྟེང་ན་བདུད་རྩིས་
གང་པའི་ཐོད་པ་དང་ཚེ་བུམ་བསྣམས་པ། པང་དུ་ཡེ་ཤེས་མཚོ་རྒྱལ་ཚེ་མདའ་དང་ཚེ་བུམ་
འཛིན་པས་འཁྱུད་པ། གཉིས་ཀའང་དར་དང་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཏེ་
འཇའ་འོད་ཀྱི་ཀློང་ན་བཞུགས་པའི་ཕྱོགས་བཞིར་ཐོད་ཕྲེང་སྡེ་བཞི། མཐའ་བསྐོར་དུ་རིག་
འཛིན་བརྒྱད་དཔའ་བོ་དང་ཌཀྐི་བཀའ་སྲུང་དང་བཅས་པས་བསྐོར་བའི་གནས་གསུམ་ཡི་གེ་
གསུམ་གྱིས་མཚན་པ་ལས་འོད་ཟེར་འཕྲོས་ཡེ་ཤེས་པ་རྣམས་སྤྱན་དྲངས། ཛཱ༔ ཧཱུྃ་བཾ་ཧོ༔ ས་
མཱ་ཡ། ཏིཥྛ་ལྷན། ཨ་ཏི་པཱུ་ཧོ་པྲ་ཏཱི་ཙྪ་ཧོ༔ བཛྲ་ཨགྷཾ་ནས་ཤབྷ་མ་ཧཱ་པཉྩ་ཨ་མྲྀ་ཏ་རཀྟ་བཱ་
ལིརྟ་ཨ་ཧཾ། རྣམ་དག་དབྱིངས་ལས་རིགས་སྔགས་གྲུབ་པའི་གར། །བསྒྱུར་མཛད་པདྨ་རྒྱལ་པོ་
མཚོ་རྒྱལ་ཡུམ། །ཐོད་ཕྲེང་སྡེ་ལྔ་རིག་འཛིན་རྣམ་པ་བརྒྱད། །པདྨ་རྒྱལ་པོའི་ལྷ་ལ་ཕྱག་འཚལ་
བསྟོད། ། ཐུགས་ཀའི་ས་བོན་སྔགས་ཕྲེང་ལས་འོད་ཟེར་འཕྲོས་དོན་གཉིས་བྱས་སྣང་གྲག་རིག་
གསུམ་རྡོ་རྗེ་གསུམ་གྱི་རང་བཞིན་དུ་གྱུར། ཨོཾ་བཛྲ་གུ་རུ་པདྨ་ཊཀྐི་ཧཱུཾ་ཧཱུྃ་ཛ༔ ཞེས་དབྱངས་
གསལ་དང་ཡིག་བརྒྱས་ལྷག་ཆད་བསྐངས། སྔར་བཞིན་མཆོད་ཅིང་བསྟོད། བསྔོ་སྨོན་གྱིས་མཐའ་བརྒྱན་
པར་བྱའོ། ། རྟ་ཕག་ཡིད་བཞིན་ནོར་བུའི་རྒྱུན་འཁྱེར་འདོན་པར་འདོད་པས། སྐྱབས་སེམས་སྔོན་དུ་འགྲོ་
བའི་སྒོ་ནས། སྭ་བྷ་ཝས་སྦྱངས། སྟོང་བའི་ངང་ལས་གཞལ་ཡས་ཁང་ཚད་དང་མཚན་ཉིད།
ཡོངས་སུ་རྫོགས་པའི་དབུས་སུ་པདྨ་ཉི་ཟླའི་སྟེང་དུ། བྷི༔ ལས་དབང་ཆེན་རྟ་མཆོག་སྐུ་མདོག་
དམར་ ལ་ སྔོ་ མདངས་ཆགས་ པ། ཞལ་ གཅིག་ ཕྱག་ གཉིས་ པ། གཡས་ རྡོ་ རྗེ་ དང་ ཐོ་ བ།
གཡོན་ཐོད་པ་དང་ཕུར་བུ་འཛིན་པ། ཞབས་རྡོ་རྗེ་སྐྱིལ་ཀྲུང་གིས་བཞུགས་ པའི་སྤྱི་བོར་རྟ་
གདོང་ལྗང་ནག་ནས་ཧཱུྃ་སྒྲ་སྒྲོགས་པ། པང་དུ་ཧཱི ལས་ཕག་མོ་སྔོ་ལ་དམར་མདངས་ཆགས་པ།
གཡས་ཤེལ་བུམ་དང༌། གཡོན་གཏེར་སྒྲོམ་འཛིན་པས་འཁྱུད་པ། སྤྱི་བོར་ཕག་ཞལ་མཐིང་
- 414



6
པདྨ་རྒྱལ་པོ་རྟ་ཕག་གསང་ཡེའི་རྒྱུན་ཁྱེར་བཞུགས།
ནག་ཕོ་སྒྲ་སྒྲོགས་པ། གཉིས་ཀའང་དུར་ཁྲོད་ཀྱི་ཆས་ཐམས་ཅད་ཀྱིས་བརྒྱན་ཅིང་ཡེ་ཤེས་ཀྱི་མེ་
རབ་ ཏུ་འབར་བའི་ཀློང་ན་བཞུགས་པའི་ མདུན་དུ་སྲས་མཆོག་དང༌། སྟེང་འོག་ཕྱོགས་་་་་
མཚམས་ཐམས་ཅད་དུ་བླ་མ་ཡི་དམ་མཁའ་འགྲོ་རྒྱལ་བ་སྲས་བཅས་བཀའ་སྲུང་ཕོ་ཉ་ལས་བྱེད་
དང་བཅས་པས་བསྐོར་བའི་གནས་གསུམ་ཡི་གེ་གསུམ་གྱིས་མཚན་པ་ལས་འོད་ཟེར་འཕྲོས་པས་
ཡེ་ཤེས་པ་རྣམས་སྤྱན་དྲངས། བཛྲ་ས་མ་ཡ་ཛ༔ ཧཱུཾ་བཾ་ཧོ༔ ས་མ་ཡ་ཏིཥྛ་ལྷན། ཨ་ཏི་པཱུ་ཧོ༔
པྲ་ཏི་ཙྪ་ཧོ༔ བཛྲ་ཨགྷཾ་ནས་ཤཔ་མ་ཧཱ་པཉྩ་ཨ་མྲྀ་ཏ་རཀྟ་བྷ་ལིཏྟ་སཱུ་ཁ་པཱཉྩ་ཧོ༔ བསྟོད་པ་ནི།
བཅོམ་ལྡན་ཁྲོ་བོའི་རྒྱལ་པོ་པདྨ་དབང༌། ། རྒྱལ་བའི་ཡུམ་མཆོག་རྡོ་རྗེ་ཕག་མོ་དང༌། ། བདེ་
གཤེགས་རྩ་གསུམ་བཀའ་སྡོད་སྲུང་མར་བཅས། ། རྟ་ཕག་རྡོ་རྗེ་དཀྱིལ་འཁོར་ལྷ་ལ་བསྟོད། །
བཟླས་པ་ནི། ཐུགས་སྲོག་ལ་སྔགས་ཕྲེང་གིས་བསྐོར་བ་ལས་འོད་ཟེར་འཕྲོས། རྒྱལ་བ་རབ་
འབྱམས་མཆོད། བྱིན་རླབས་དང་ནུས་སྟོབས་ཐམས་ཅད་བསྡུས། འགྲོ་བ་རྣམས་ཀྱི་ལས་
ཉོན་སྦྱངས་ནས་སྣོད་བཅུད་ཐམས་ཅད་ཡི་དམ་ལྷའི་སྐུ་གསུང་ཐུགས་སུ་ལྷུན་གྱིས་གྲུབ་པར་གྱུར།
ཨོཾ་བཛྲ་ཀྲོ་དྷ་པ་ཏེ་པ་ཏེ་ཧཱུྃ་ཕཊ༔ ཅེས་བཟླས་པའི་མཐར་གོང་བཞིན་མཆོད་ཅིང་བསྟོད་དེ་བསྔོ་སྨོན་
སོགས་བྱའོ། ། མཁའ་འགྲོ་གསང་བ་ཡེ་ཤེས་ཀྱི་རྒྱུན་ཁྱེར་འདོན་པར་འདོད་པས། སྐྱབས་སེམས་སྔོན་དུ་
འགྲོ་བའི་སྒོ་ནས། སྭ་བྷ་ཝས་སྦྱངས། སྟོང་བའི་ངང་ལས་དུར་ཁྲོད་རོལ་བའི་གཞལ་ཡས་ཁང་
ཚད་དང་མཚན་ཉིད་ཐམས་ཅད་མ་ཚང་པ་མེད་པའི་དབུས་སུ་པད་ཉི་བཻ་རོའི་གདན་ལ་ཧི༔ ཡིག་
ལས་མཁའ་འགྲོ་གསང་བ་ཡེ་ཤེས་སྐུ་མདོག་དམར་མོ་ཞལ་གཅིག་ཕྱག་གཉིས་པ། གཡས་གྲི་
གུག་དང་ཅང་ཏེའུ་འཁྲོལ་བ། གཡོན་ཐོད་པ་དང་གྲུ་མོན་ཁ་ཊཾ་ཀ་བརྟེན་པ། རུས་པ་དང་
རིན་པོ་ཆེ་དང་མེ་ལོང་དྲིལ་གཡེར་ལ་སོགས་པའི་རྒྱུན་ཆས་ཐམས་ཅད་ཀྱིས་བརྒྱན་ཏེ་ཡེ་ཤེས་ཀྱི་
མེ་རབ་ཏུ་འབར་བའི་ཀློང་ན་གཡས་བསྐུམ་གཡོན་བརྐྱང་གིས་བཞུགས་པའི་སྤྱི་བོར་ཕག་ཞལ་
མཐིང་ནག་ངུར་བ། ཕྱོགས་བཞིར་མཁའ་འགྲོ་སྡེ་བཞི། གཞན་ཡང་དཔའ་བོ་མཁའ་འགྲོ་
གིང་དང་ལིངྒ། དབང་ཕྱུག་ཉེར་བརྒྱད། ལྷ་ཀླུ་སྡེ་བརྒྱད་ལ་སོགས་པས་བསྐོར་བའི་གནས་
གསུམ་ཡི་གེ་གསུམ་གྱིས་མཚན་པ་ལས་འོད་ཟེར་འཕྲོས། ཡེ་ཤེས་པ་རྣམས་སྤྱན་དྲངས། བཛྲ་
ས་མ་ཡ༔ ཛ ཧཱུྃ་བཾ་ཧོ༔ ས་མ་ཡ་ཏིཥྛ་ལྷན། ཨ་ཏི་པཱུ་ཧོ༔ པྲ་ཏི་ཙྪ་ཧོ༔ བཛྲ་ཨགྷཾ་ནས་ཤབྷ་མ་
ཧཱ་པཉྩ་ཨ་མྲྀ་ཏ་རཀྟ་བཱ་ལིངྐ་སུ་ཁ་པཱུཉྩ་ཧོ༔ བསྟོད་པ་ནི། ལྷན་སྐྱེས་བདེ་ཆེན་དབྱིངས་ཡུམ་
རྣལ་འབྱོར་མ། ། མཁའ་འགྲོ་སྡེ་ལྔ་སྒོ་སྐྱོང་གནས་ཡུལ་གྱི། ། མ་ཚོགས་མཁའ་འགྲོ་བྱེ་བའི་
ཚོགས་དང་བཅས། ། གསང་བ་ཡེ་ཤེས་ལྷ་ལ་ཕྱག་འཚལ་བསྟོད། ། བཟླས་པ་ནི། རང་གི་
སྐུ་དབུས་རྩ་གསུམ་འཁོར་ལོའི་ལྷ་ཚོགས་ཨ་ཧཾ་དང་བཅས་པ་གསལ་ཞིང་འབར་འཛག་དགའ་
བཞིའི་ཡེ་ཤེས་མི་འགྱུར་བའི་ངང་ནས་སྣང་གྲག་རིག་གསུམ་མཁའ་འགྲོའི་སྐུ་གསུང་ཐུགས་ཀྱི་
རང་བཞིན་དུ་གྱུར་པར་བསམ་ལ། ཨོཾ་བཛྲ་ཧ་རི་ནི་ས་ཏྲག་སེང་པདྨ་རྒྱ་གླི་ལ་ཧཱུྃ་ཕཊ༔ ཅེས་
ཡག་ 415 -
7



ག་
99། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
བཟླས་པའི་མཐར་གོང་བཞིན་མཆོད་ཅིང་བསྟོད་དེ། བསྔོ་སྨོན་ཤིས་བརྗོད་སོགས་བྱའོ། ། འཆི་མེད་
དཔལ་སྟེར་བཅོམ་ལྡན་ཚེ་ཡི་བདག ། འགྲོ་ཀུན་སྲིད་ཞིའི་སྡུག་བསྔལ་མཐའ་དག་དང༌། །
དུས་མིན་འཆི་དང་འཇིགས་པ་བརྒྱད་སོགས་ལས། ། སྐྱོབ་མཛད་ཚེ་ཡི་ལྷ་ལ་ཕྱག་འཚལ་ལོ། །
བདུད་འདུལ་དྲག་མོ་རབ་འཇིགས་ཁྲོས་མའི་སྐུ། །ཕྲ་མེན་མ་མོ་ཆེན་མོ་བརྒྱད་ལ་སོགས། །ཡེ་
ཤེས་ལས་གྲུབ་མ་མོ་འབུམ་དང་བཅས། །སེང་གདོང་དཀྱིལ་འཁོར་ལྷ་ལ་ཕྱག་འཚལ་ལོ། །བླ་
མ་པདྨ་རྒྱལ་པོ་ཚེ་དཔག་མེད། །ཡི་དམ་རྟ་ཕག་ཡིད་བཞིན་ནོར་བུའི་ལྷ། །མཁའ་འགྲོ་གསང་
ཡེ་བདུད་འདུལ་སེང་གེའི་གདོང༌། །དཀྱིལ་འཁོར་ལྷ་ཚོགས་རྣམས་ལ་ཕྱག་འཚལ་ལོ། ། ཁྱོད་
སྐུ་གངས་རིའི་ལྷུན་པོ་བརྩེགས་འདྲའི་གཟིས། ། ཁམས་གསུམ་སྐྱེ་འགྲོའི་དཔལ་འབྱོར་མ་ལུས་
ཀུན། ། སྐད་ཅིག་ཙམ་གྱིས་དབང་དུ་སྡུད་མཛད་པ། ། བཀའ་སྲུང་མགོན་པོ་ཆེན་པོར་ཕྱག་
འཚལ་ལོ། །དྲེགས་པའི་སྡེ་དཔོན་ཡོངས་ལ་དབང་བསྒྱུར་ཞིང་། ། འཇིག་རྟེན་དབང་ཕྱུག་
སྲིད་པའི་མེས་པོའི་སྐུར། ། ཡོངས་བཞེངས་སྐྱེ་དགུ་དབང་དུ་སྡུད་མཛད་པ། ། ལྷ་ཆེན་ཡབ་
ཡུམ་གཉིས་ལ་ཕྱག་འཚལ་ལོ། ། ནོར་ལྷ་གནོད་སྦྱིན་དྲང་སྲོང་འབུམ་སྡེ་དང༌། ། གནས་ཡུལ་
ཞིང་གི་མཁའ་འགྲོ་རྒྱ་མཚོའི་གཙོ། ། ལྷ་ཡི་བླ་མ་གླང་གདོང་གུ་ལིང་ཆེ། །ཚོགས་ཀྱི་བདག་པོ་
མཆོག་ལ་ཕྱག་འཚལ་ལོ། ། འགྲོ་ཀུན་དབུལ་བའི་སྡུག་བསྔལ་མཐའ་དག་ལས། ། སྐྱོབ་མཛད་
དབང་གི་ལྷ་མཆོག་གཏེར་གྱི་བདག །འདོད་དགུའི་དངོས་གྲུབ་མཐའ་དག་སྩོལ་མཛད་པ། །
བཅོམ་ལྡན་ཛམ་བྷ་ལྷ་ལ་ཕྱག་འཚལ་ལོ། ། ལས་བཞི་བསྒྲུབ་མཛད་གསང་བའི་མཁའ་འགྲོ་
བཞི། །ལྟ་སྒོམ་སྤྱོད་པའི་བོགས་འབྱིན་སྨན་བཙུན་བཞི། །དགྲ་བགེགས་སྒྲོལ་མཛད་ཤ་ཟ་མ་མོ་
བཞི། ། གཏེར་སྲུང་ཌཀྐི་འབུམ་ལ་ཕྱག་འཚལ་ལོ། ། མཐོང་རེག་དུག་གིས་བསྟན་དགྲ་དམ་
ཉམས་རྣམས། ། སྐད་ཅིག་ཙམ་ལ་ཐལ་བར་བརླག་མཛད་པ། །ཆོས་སྐྱོང་ཁྱབ་འཇུག་ཆེན་པོ་
རཱ་ཧུ་ལ། །གཟའ་བརྒྱུད་གདོང་མོ་བཞི་ལ་ཕྱག་འཚལ་ལོ། །བཀའ་སྲུང་མགོན་པོ་ཆེན་པོ་ཡབ་
ཡུམ་དང་། ། ལྷ་ཆེན་དབང་ཕྱུག་ཚོགས་བདག་ཛམ་ལྷ་དམར། ། མཁའ་འགྲོ་སྨན་མོ་ཤ་ཟ་རཱ་
ཧུ་སོགས། ། ནོར་ལྷ་གཏེར་སྲུང་རྣམས་ལ་ཕྱག་འཚལ་ལོ། །
ཞེས་པ་འདི་རྣམས་ཆོས་དབྱིངས་སྟོབས་ལྡན་རྡོ་རྗེས་སྦྱར་བའོ། །
བསྟན་ འགྲོ་དུས་ཀྱི་རྒུད་པ་གཞི་ལམ་འབྲས། ། ཕྱི་ནང་གསང་བའི་ཉེར་འཚེ་ཞི་བ་
དང༌། །འཁོར་འདས་ལམ་གསུམ་ལེགས་ཚོགས་གོང་འཕེལ་ཕྱིར། །ཨོ་རྒྱན་རིན་པོ་ཆེ་ལ་གསོལ་
བ་འདེབས། །བསམ་ལྷུན་གྱིས་འགྲུབ་པར་བྱིན་གྱིས་རློབས། །ཁྲི་འབུམ་གྱི་གྲངས་བསག་ཚེ་མཁོ་
ཕྱིར་རོ། །
- 416 -



འོད་གསལ་རྫོགས་པ་ཆེན་པོའི་སྨོན་ལམ་ལམ་མཆོག་ཀུན་འདུས་བཞུགས་སོ།
༄༅། །འོད་གསལ་རྫོགས་པ་ཆེན་པོའི་སྨོན་ལམ་
ལམ་མཆོག་ཀུན་འདུས་ཞེས་བྱ་བ་བཞུགས་སོ། །
༄༅། ། ན་མོ་གུ་རུ། བསླུ་མེད་བླ་མ་པདྨ་འབྱུང་གནས་དང༌། ། དཀོན་མཆོག་རྩ་
གསུམ་སྲུང་མའི་ཐུགས་རྗེ་དང༌། །ཚོགས་གཉིས་ཆོས་དབྱིངས་དྲང་སྲོང་བདེན་པའི་མཐུས། །
ཇི་ལྟར་སྨོན་པའི་གནས་རྣམས་འགྲུབ་པར་ཤོག །བདག་དང་ནམ་མཁའི་མཐའ་མཉམ་སེམས་
ཅན་རྣམས། ། སྐྱེ་ཞིང་སྐྱེ་བ་དག་ནི་ཐམས་ཅད་དུ། །དྲུག་ལྡན་བརྒྱུད་པའི་བཀའ་བབས་མ་
ཉམས་པའི། ། རྫོགས་ཆེན་འབྲས་བུའི་ཆོས་དང་འཕྲད་པར་ཤོག ། སྡིག་པའི་གྲོགས་བཤེས་
རྣམས་དང་མི་འཕྲད་ཅིང་། ། མཚན་ལྡན་བཤེས་ཀྱིས་བརྩེ་བས་རྗེས་བཟུང་སྟེ། །བསམ་དང་
སྦྱོར་བས་ཚུལ་བཞིན་བསྟེན་པའི་མཐུས། །ཟབ་རྒྱས་གདམས་པའི་རྒྱ་མཚོར་སྤྱོད་ནུས་ཤོག །
ཚད་ལྡན་གནས་སུ་དུས་གནད་བཟང་པོ་ལ། ། ཕྱི་ནང་གསང་བའི་ཡོ་བྱད་ཀུན་ཚང་ཞིང༌། །
ཆོས་མཐུན་གྲོགས་དང་ལྷན་དུ་སྦྱོར་ལམ་ཀུན། ། ལམ་དུ་འཁྱེར་བའི་རྣལ་འབྱོར་མཐར་ཕྱིན་
ཤོག ། དལ་འབྱོར་ཚང་པའི་མི་ལུས་རིན་པོ་ཆེ། ། འཕྲལ་བྱུང་རྐྱེན་བརྒྱད་དབང་དུ་མི་འགྲོ་
བར། ། དཔེ་གྲངས་རྒྱུ་ཡི་སྒོ་ནས་རྙེད་དཀའ་ལ། ། ངེས་ཤེས་རྙེད་ནས་སྙིང་པོ་ལོན་པར་ཤོག།
ལུས་འདི་མི་རྟག་ངེས་པར་འཆི་བ་དང༌། ། མྱུར་དུ་འཆི་ལ་ནད་གདོན་དུག་མཚོན་སོགས། །
བཟློག་ཏུ་མེད་པའི་འཆི་རྐྱེན་མང་བས་ན། ། ནམ་འཆི་ངེས་མེད་སྙིང་ནས་དྲན་པར་ཤོག །
དགེ་སྡིག་ལས་ཀྱི་རྣམ་སྨིན་མི་ཟད་པ། ། ཆུད་མི་ཟ་བར་རང་གིས་མྱོང་བ་ལ། ། སྙིང་ནས་བླང་
དོར་ཚུལ་བཞིན་བྱེད་ནུས་པའི། ། ཡིད་ཆེའི་དད་པ་རྟག་ཏུ་བརྟན་པར་ཤོག ། འཇིགས་རུང་
འཁོར་བའི་བཙོན་དོང་འདི་ཉིད་དུ། ། ཡུན་རིང་མི་བཟད་སྡུག་བསྔལ་གསུམ་ལ་སོགས། །
རིགས་དྲུག་སོ་སོའི་དུ༔ ཁ་མཐའ་དག་གིས། །མནར་བའི་སྲིད་མཚོ་འདི་ལས་ཐར་བར་ཤོག །
སྙིང་ནས་སྐྱབས་སུ་འགྲོ་ལ་བརྩེ་ཆེན་གྱི། ། ཐུགས་རྗེས་འདི་ཕྱི་བར་དོ་ཐམས་ཅད་དུ། ། སྐྱོབ་
མཛད་བླ་མ་དཀོན་མཆོག་རྩ་བ་གསུམ། ། འབྲལ་མེད་གཏན་གྱི་སྐྱབས་སུ་འཛིན་པར་ཤོག །
རང་དོན་ཞི་བདེ་དོན་དུ་གཉེར་མིན་པར། ། ནམ་མཁའི་མཐའ་མཉམ་མར་གྱུར་འགྲོ་རྣམས་
ཀྱི། ། དོན་དུ་སྨོན་དང་འཇུག་པའི་སེམས་མཆོག་དང༌། ། དེ་ཡི་བསླབ་བྱ་ཉམས་པ་མེད་པར་
ཤོག ། ཐོག་མེད་དུས་ནས་ལུས་ངག་ཡིད་ཀྱི་ལས། ། བགྱིས་དང་བགྱིད་བསྩལ་རྗེས་སུ་ཡི་
— 417 ཡ
+



༄༅། །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རངས་དང༌། ། སྡོམ་གསུམ་ལས་འགལ་སྟོབས་བཞི་ཚང་པ་ཡི། །རྡོར་སེམས་བསྒོམ་བཟླས་སྒོ་
ནས་བཤགས་པར་ཤོག ། གྲངས་མེད་བསྐལ་བར་བསགས་པའི་གནད་འདུས་པ། ། ཕྱི་ནང་
གསང་བ་ཆོས་ལོངས་སྤྲུལ་གསུམ་དང་། །ཀུ་སཱ་ལི་ཡི་ཚོགས་བསགས་ལ་བརྟེན་ནས། །ཚོགས་
གཉིས་བདེ་ལེགས་ཉིད་དུ་རྫོགས་པར་ཤོག ། རྒྱལ་ཀུན་སྤྱི་གཟུགས་བླ་མའི་རྣལ་འབྱོར་ལ། །
བརྟེན་ནས་དད་གདུང་མོས་གུས་དབང་མེད་དུ། ། འབར་ཞིང་ཉམས་རྟོགས་ཡར་ངོའི་ཟླ་བ་
ལྟར། །འཕེལ་བས་བྱིན་རླབས་མྱུར་དུ་འཇུག་པར་ཤོག །སྨིན་བྱེད་དབང་བཞིའི་ཆུ་བོས་རང་
རྒྱུད་ཀྱི། ། སྒྲིབ་གཉིས་བག་ཆགས་དྲི་མ་ཀུན་བཀྲུས་ཏེ། ། ལྷ་ཡི་གསལ་སྣང་ང་རྒྱལ་དག་དྲན་
སོགས། ། བསྐྱེད་རིམ་མ་ཧཱ་ཡོ་ག་མཐར་ཕྱིན་ཤོག ། རྡོ་རྗེ་ལུས་ཀྱི་རྩ་ཐིག་རླུང་གསུམ་པོ། །
གནད་དུ་བསྣུན་པས་བདེ་དྲོད་འབར་བ་དང་། ། ཕྱི་ནང་ཆོས་རྣམས་དབང་དུ་མྱུར་འདུ་
བའི། ། ཨ་ནུ་ཡོ་གའི་ ཉམས་ནི་མཐར་ཕྱིན་ཤོག །ཟུར་མིག་ཆུ་སྐྱེས་བཞད་པའི་གེ་སར་་
བཅུད། །མྱང་པས་ལྷན་སྐྱེས་བདེ་ཆེན་ཆོས་སྐུའི་ཞལ། །མངོན་སུམ་མཇལ་བའི་ཟབ་ལམ་རྨད་
བྱུང་བ། ། རྫོགས་པ་ཨ་ཏི་ཡོ་ག་མཐར་ཕྱིན་ཤོག ། འཁྲུལ་བའི་རྒྱུ་དང་རྐྱེན་ལ་མངོན་ཞེན་
པའི། །རྣམ་པར་རྟོག་པའི་སྤྲོས་པ་མ་ལུས་པ། །རྣམ་པ་ངེས་པས་སྦྱོང་བར་བྱ་བའི་ཕྱིར། །ཕྱི་
ནང་འཁོར་འདས་རུ་ཤན་དབྱེ་ནུས་ཤོག ། ལུས་སྒྲིབ་འདག་ཕྱིར་རྡོ་རྗེ་འདུག་སྟངས་དང༌། །
ངག་ནི་རྒྱས་གདབ་རྩལ་སྦྱང་མཉེན་བཙལ་དང་། །ལམ་ཞུགས་སེམས་ཀྱང་བྱུང་གནས་འགྲོ་
གསུམ་གྱིས། །གཏན་ལ་ཕབ་པས་རྡོ་རྗེ་གསུམ་འགྲུབ་ཤོག །སྒོ་གསུམ་རང་བབས་བཅོས་མིན་
རྟོག་བྲལ་དུ། །རྣལ་དུ་ཕབ་སྟེ་ཉན་ཐོས་བྱང་སེམས་དང་། ། ཁྲོ་བོའི་ལྟ་སྟངས་དག་ལ་བརྟན་
བྱས་ནས། ། རྣལ་ཕབ་སོར་ཡང་མྱུར་དུ་གཞུག་ནུས་ཤོག ། ཉག་གཅིག་སེམས་ཀྱི་གཞི་རྩ་ཆོད་
པ་དང་། ། གང་དུ་མ་གྲུབ་རྒྱ་ཆད་ཕྱོགས་ལྷུང་དང༌། ། བལྟ་ཡུལ་བལྟ་མཁན་གཉིས་མེད་སྨྲ་
བརྗོད་བྲལ། །རིག་སྟོང་ལྷུན་གྲུབ་ཡེ་ཤེས་མངོན་འགྱུར་ཤོག །གདུང་ཤུགས་དྲག་པོས་གསོལ་
བ་ཕུར་ཚུགས་སུ། ། བཏབ་པས་རྟོགས་པ་སེམས་སུ་ངོ་ཤེས་ཤིང་། ། སེམས་ཀྱང་ཡེ་སྟོང་སྟོང་
མདངས་མ་འགག་པར། ། དུ་མར་འཆར་ཞིང་སྣང་སྟོང་གཉིས་མེད་ཤོག ། ངོ་བོ་སྟོང་པས་
རྟག་པའི་མཐའ་ལས་གྲོལ། ། རང་བཞིན་གསལ་བས་ཆད་པའི་མུ་དང་བྲལ། ། ཐུགས་རྗེའི་
འགག་མེད་སྣ་ཚོགས་སྤྲུལ་བའི་གཞི། ། ཐ་མི་དད་པའི་གནས་ལུགས་རྟོག་པར་ཤོག ། འདོད་
ཆགས་བདེ་སྟོང་གཏི་མུག་མི་རྟོགས་པ། །ཞེ་སྡང་གསལ་སྟོང་ང་རྒྱལ་ཕྲག་དོག་གཉིས། །རང་
གསལ་གཉུག་མའི་ངང་དུ་འཆར་བ་དང་། ། ཚོགས་དྲུག་སྐྱེ་འགགས་གཉིས་མེད་རང་གྲོལ་ཤོག།
ཅོག་བཞག་གསུམ་ལྡན་འཛིན་མེད་རང་བབས་དང་། ། གནས་པ་རྒྱུན་དང་འཕྲོ་བ་རོལ་བ་
དང༌། །འཕྲོ་གནས་གཉིས་མེད་རང་བྱུང་རིག་པ་ལས། ། གཡོ་བ་མེད་པའི་བཙན་ས་ཟིན་པར་
- 418 --



འོད་གསལ་རྫོགས་པ་ཆེན་པོའི་སྨོན་ལམ་ལམ་མཆོག་ཀུན་འདུས་བཞུགས་སོ།
ཤོག ། ཡེ་དག་ལྟ་བའི་མིང་ཙམ་མེད་པ་དང༌། ། རང་ངོ་རིག་པས་སྒོམ་པའི་དམིགས་གཏད་
སྟོར། ། གཟའ་གཏད་མེད་པས་སྤྱོད་པའི་སྒྲོག་དང་བྲལ། ། སྤྲོས་བྲལ་རྗེན་པའི་ངང་དུ་གྲོལ་
བར་ཤོག ། ཆོས་ཉིད་མངོན་སུམ་གསལ་ཕྱིར་སྒོ་གསུམ་པོ། ། དགུ་སྤྲུགས་བཏང་སྟེ་ལུས་ངག་
ཡིད་གནད་དང་། ། སྒོ་ཡུལ་རླུང་དང་རིག་གནད་ལ་བརྟེན་ནས། ། རྡོ་རྗེ་ལུ་གུ་རྒྱུད་ཀྱི་ཞལ་
མཐོང་ཤོག ། རིག་པ་རྩལ་གྱི་དབང་ཆེན་ཐོབ་གྱུར་ནས། །དབྱིངས་དང་ཐིག་ལེ་ལུག་རྒྱུད་ལ་
སོགས་པ། །རིགས་ལྔ་ཡེ་ཤེས་བསྐྱེད་རྫོགས་རྫོགས་ཆེན་དང་། ། དབང་སྡོམ་ལྷ་སྔགས་རྣམས་
སུ་ངོ་ཤེས་ཤོག །མ་བྲིས་པ་ཡི་དཀྱིལ་འཁོར་ལ་བརྟེན་ནས། །སྒྲོན་མ་ལྔ་དང་ཅོག་བཞག་བཞི་
སོགས་ཀྱི། ། སྒོ་ནས་སྦྱང་བས་ཐིག་ལེ་སུམ་འབྲེལ་དུ། ། འཆར་བའི་ཆོས་ཉིད་མངོན་སུམ་
མཐོང་བར་ཤོག ། དབྱིངས་རིག་སྨིན་མཚམས་དང་བྲལ་གྱེན་བསྒྲེང་དང༌། ། རྩིབས་ཤར་དྲ་
བ་དྲ་ཕྱེད་ཐིག་ལེ་ཉིད། །ཕུབ་ཙམ་ལུ་གུ་རྒྱུད་ཀྱང་སྐར་མདའ་ཙམ། །སྐུ་མཐོང་ཚུན་གྱི་ཉམས་
སྣང་གོང་འཕེལ་ཤོག །རིགས་ལྔའི་ཚོམ་བུ་གྲངས་མེད་འཆར་བ་དང་། །འཁྲུལ་སྣང་ནུབ་སྟེ།
རིག་པ་ཚད་ཕེབ་ཅིང་། ། ཉམས་སྣང་རྟོག་ཚོགས་ཟད་ཅིང་ཡོན་ཏན་གྱི། ། གཏེར་ཆེན་ཆོས་
ཉིད་ཟད་མཐར་འཁྱོལ་བར་ཤོག །མཐའ་རྟེན་མན་ངག་མི་འགུལ་བ་གསུམ་གྱིས། །གཞི་བྱས་
སྡོད་པ་གསུམ་གྱིས་ཚད་བཟུང་སྟེ། ། ཐོབ་པའི་མན་ངག་གསུམ་གྱིས་གཟེར་གདབས་ནས། །
གདེང་ཆེན་བཞི་ལྡན་འོད་སྐུར་གྲོལ་བར་ཤོག །སྐྱེ་གནས་བར་དོར་སྒྲོ་འདོག་ཀུན་ཆོད་ཅིང་། །
འཆི་ཀའི་བར་དོར་ཕྲ་རགས་འབྱུང་བ་རྣམས། ། ཐིམ་ཞིང་འཇིགས་སྐྲག་སྣ་ཚོགས་བྱུང་བའི་
ཚེ། །གདམས་པའི་རིམ་པ་མཐའ་དག་དྲན་པར་ཤོག ། ཆོས་ཉིད་བར་དོར་ཆོས་སྐུའི་ནམ་
མཁའ་དང་། ། འོད་གསལ་ཟུང་འཇུག་ཡེ་ཤེས་ལྷུན་གྲུབ་ཀྱི། ། འཆར་ལུགས་ཐིམ་ལུགས་སྣ་
ཚོགས་ཤར་བའི་ཚེ། ། རང་ངོ་ཤེས་ནས་རང་སར་གྲོལ་བར་ཤོག ། ཐ་མ་སྲིད་པའི་བར་དོར་
འཁྱམས་པ་རྣམས། ། དག་པའི་ལས་ཀྱི་བག་ཆགས་མྱུར་སད་ནས། ། རང་བཞིན་སྤྲུལ་བའི་
ཞིང་དུ་དབུགས་དབྱུང་སྟེ། ། ཀ་དག་གདོད་མའི་གཞི་ལ་གྲོལ་བར་ཤོག ། དེ་ནས་གཟུགས་
སྐུའི་རྣམ་རོལ་དཔག་མེད་ཀྱིས། ། གང་འདུལ་ལྷུན་གྲུབ་འཕྲིན་ལས་སྣ་ཚོགས་པས། །མ་གྱུར་
འགྲོ་རྣམས་འཁོར་བའི་བཙོན་དོང་ལས། ། བསྒྲལ་ནས་བདེ་ཆེན་ས་ལ་འགོད་པར་ཤོག །
ཅེས་པ་འདི་ནི་ཆོས་དབྱིངས་སྟོབས་ལྡན་རྡོ་རྗེས་རང་ལོ་ཉེར་ལྔའི་སྟེང་གཡང་སྟེང་དོན་གཉིས་ལྷུན་གྲུབ་
ནས་སྦྱར་བའོ། །
– 419 –



༄༅ །ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག
རྩོམ་པ་པོ། རྫོགས་ཆེན་ཆོས་དབྱིངས་སྟོབས་ལྡན་རྡོ་རྗེ།
དཔེ་སྐྲུན་མཁན། མི་རིགས་དཔེ་སྐྲུན་ཁང་།
འགྲེམས་སྤེལ་མཁན། ། མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
གནས་ཡུལ། པེ་ཅིན་ཧོ་ཕིང་ལི་བྱང་ལམ་ཨང༌14པ།
སྦྲག་སྲིད་ཨང་གྲངས། 100013
ཁ་པར་ཨང་གྲངས། 010 - 64275311
པར་འདེབས་མཁན། ། པེ་ཅིན་ཏི་ཞིན་པར་འདེབས་ཚད་ཡོད་ཀུང་སི།
བརྒྱུད་འཚོང་མཁན། ། རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
དེབ་ཚད། ། 787mmX 1092mm 1 /16
པར་ཤོག །
27, 125,
པར་གཞིའི་སྒྲིག་ཐེངས། 2006ལོའི་ཟླ་1པར་པར་གཞི་དང་པོ་བསྒྲིགས།
པར་ཐེངས། 2006ལོའི་ཟླ་1པར་པེ་ཅིན་དུ་པར་ཐེངས་དང་པོ་བརྒྱབ།
པར་གྲངས། OO01-1500
རིན་གོང་། སྐོར་32. 00



图书在版编目(CIP)数据
佐钦曲洋多丹多吉文集佐钦曲洋多丹多吉著,-北
京;民族出版社,2005.12
(宁玛文化丛书)
ISBN 7-105-07445-0
1.佐….佐…山,佐钦曲洋多丹多吉-文集
- 藏语 V. K828.714-53
中国版本图书馆 CIP 数据核字(2005)第153684号
佐钦曲洋多丹多吉文集
著出地邮网印经开印印版印定
发
者行址编址刷销本张数次次
佐钦曲洋多丹多吉
民族出版社
北京市和平里北街14号
100013
www.e56.com.cn
北京迪鑫印刷有限公司
全国各地新华书店
787mm× 1092mm 1/16
27.125
0001-1500 册
2006年1月第1版
2006年1月北京第1次印刷
32.00 元
读书有印装质性问题,请与本社发行部联系退换
(論文发行科电话:40-64227665 58130509)



རྣམས་སV
ཚན།
།ཡང་གསང་རྟ་ཕག་ཡིད་བཞིན་ནོར་བུའི་རྫོགས་ཆེན་ཁྲིད་ཡིག་
(གས ཟིན་ཐོན་དབྱིངས་རྣཝ
རྣག་མན)



责任编辑:周毛吉
封面设计:桑俄特却多吉
责任校对:荒弃 久美让卓久美曲却
文字录入:卓玛草 拉毛草文毛却
ISBN 7-105-07445-0
9787 105074457">
ISBN 7-105-07445-01-1605
民(藏177) 定价:32.00 元
